**_Suvestinė redakcija nuo 2025-02-01 iki 2025-12-31_**

_Įstatymas paskelbtas: Žin. 2000, Nr. , i. k. 1001010ISTAIII-1968_

LIETUVOS RESPUBLIKOS

**BAUDŽIAMOJO KODEKSO PATVIRTINIMO IR ĮSIGALIOJIMO**

**ĮSTATYMAS**

2000 m. rugsėjo 26 d. Nr. VIII-1968  
Vilnius

**1 straipsnis. Lietuvos Respublikos baudžiamojo kodekso patvirtinimas**

Šiuo įstatymu Seimas patvirtina Lietuvos Respublikos baudžiamąjį kodeksą.

**2 straipsnis. Lietuvos Respublikos baudžiamojo kodekso įsigaliojimas**

1\. Lietuvos Respublikos baudžiamasis kodeksas įsigalioja kartu ir tik suderintas su naujais Lietuvos Respublikos baudžiamojo proceso kodeksu ir Lietuvos Respublikos bausmių vykdymo kodeksu.

2\. Konkreti visų šio straipsnio 1 dalyje nurodytų kodeksų įsigaliojimo data nustatoma atskiru įstatymu.

_Straipsnio pakeitimai:_

_Nr._ [_IX-1168_](http://www3.lrs.lt/cgi-bin/preps2?a=193744&b=)_, 2002-10-31, Žin., 2002, Nr. 112-4973 (2002-11-22)_

**3 straipsnis. Lietuvos Respublikos baudžiamojo kodekso įgyvendinimo tvarka**

Lietuvos Respublikos baudžiamojo kodekso įgyvendinimo tvarka nustatoma atskiru įstatymu.

_Skelbiu šį Lietuvos Respublikos Seimo priimtą įstatymą._

RESPUBLIKOS PREZIDENTAS VALDAS ADAMKUS

PATVIRTINTAS

2000 m. rugsėjo 26 d.

įstatymu Nr. VIII-1968

**LIETUVOS RESPUBLIKOS**

**BAUDŽIAMASIS KODEKSAS**

**BENDROJI DALIS**

**I SKYRIUS**

**BENDRosios NUOSTATos**

**1 straipsnis. Lietuvos Respublikos baudžiamojo kodekso paskirtis**

1\. Lietuvos Respublikos baudžiamasis kodeksas yra vientisas baudžiamasis įstatymas, kurio paskirtis – baudžiamosios teisės priemonėmis ginti žmogaus ir piliečio teises bei laisves, visuomenės ir valstybės interesus nuo nusikalstamų veikų.

2\. Šis kodeksas:

1. apibrėžia, kokios veikos yra nusikaltimai ir baudžiamieji nusižengimai, bei jas uždraudžia;

2. nustato bausmes, baudžiamojo ir auklėjamojo poveikio priemones už šiame kodekse numatytas veikas bei priverčiamąsias medicinos priemones;

3. nustato baudžiamosios atsakomybės pagrindus ir sąlygas, taip pat pagrindus ir sąlygas, kuriais nusikalstamas veikas padarę asmenys gali būti atleisti nuo baudžiamosios atsakomybės ar bausmės.

3\. Šio kodekso nuostatos yra suderintos su Europos Sąjungos teisės aktų, nurodytų šio kodekso priede, nuostatomis.

_Straipsnio pakeitimai:_

_Nr._ [_IX-2169_](http://www3.lrs.lt/cgi-bin/preps2?a=232220&b=)_, 2004-04-27, Žin., 2004, Nr. 72-2492 (2004-04-30)_

**2 straipsnis. Pagrindinės baudžiamosios atsakomybės nuostatos**

1\. Asmuo atsako pagal šį kodeksą tik tuo atveju, jeigu jo padaryta veika buvo uždrausta baudžiamojo įstatymo, galiojusio nusikalstamos veikos padarymo metu.

2\. Įstatymo nežinojimas nuo baudžiamosios atsakomybės neatleidžia.

3\. Asmuo atsako pagal baudžiamąjį įstatymą tik tuo atveju, jeigu jis yra kaltas padaręs nusikalstamą veiką ir tik jeigu veikos padarymo metu iš jo galima buvo reikalauti įstatymus atitinkančio elgesio.

4\. Pagal baudžiamąjį įstatymą atsako tik tas asmuo, kurio padaryta veika atitinka baudžiamojo įstatymo numatytą nusikaltimo ar baudžiamojo nusižengimo sudėtį.

5\. Bausmės, baudžiamojo ar auklėjamojo poveikio priemonės bei priverčiamosios medicinos priemonės skiriamos tik pagal įstatymą.

6\. Niekas negali būti baudžiamas už tą pačią nusikalstamą veiką antrą kartą.

**II SKYRIUS**

**BAUDŽIAMOJO ĮSTATYMO GALIOJIMAS**

**3 straipsnis. Baudžiamojo įstatymo galiojimo laikas**

1\. Veikos nusikalstamumą ir asmens baudžiamumą nustato tos veikos padarymo metu galiojęs baudžiamasis įstatymas. Nusikalstamos veikos padarymo laikas yra veikimo (neveikimo) laikas arba baudžiamojo įstatymo numatytų padarinių atsiradimo laikas, jeigu asmuo norėjo, kad padariniai atsirastų kitu laiku.

2\. Veikos nusikalstamumą panaikinantis, bausmę švelninantis arba kitokiu būdu nusikalstamą veiką padariusio asmens teisinę padėtį palengvinantis baudžiamasis įstatymas turi grįžtamąją galią, t. y. taikomas iki tokio įstatymo įsigaliojimo nusikalstamą veiką padariusiems asmenims, taip pat atliekantiems bausmę bei turintiems teistumą asmenims.

3\. Baudžiamasis įstatymas, nustatantis veikos nusikalstamumą, griežtinantis bausmę arba kitaip sunkinantis nusikalstamą veiką padariusio asmens teisinę padėtį, neturi grįžtamosios galios. Išimtį sudaro šio kodekso normos, nustatančios atsakomybę už genocidą (99 straipsnis), tarptautinės teisės draudžiamą elgesį su žmonėmis (100 straipsnis), tarptautinės humanitarinės teisės saugomų asmenų žudymą (101 straipsnis), civilių trėmimą ar perkėlimą (102 straipsnis), tarptautinės humanitarinės teisės saugomų asmenų žalojimą, kankinimą ar kitokį nežmonišką elgesį su jais ar jų turto apsaugos pažeidimą (103 straipsnis), civilių ar karo belaisvių prievartinį panaudojimą priešo ginkluotosiose pajėgose (105 straipsnis), saugomų objektų naikinimą ar nacionalinių vertybių grobstymą (106 straipsnis), agresiją (110 straipsnis), draudžiamą karo ataką (111 straipsnis), uždraustų karo priemonių naudojimą (112 straipsnis), aplaidų arba netinkamą vado pareigų vykdymą (113<sup>1</sup> straipsnis).

**_Pastaba._** _Pripažinti, kad Lietuvos Respublikos baudžiamojo kodekso 3 straipsnio 3 dalis (2011 m. kovo 22 d. redakcija; Žin., 2011, Nr. 38-1805) tiek, kiek joje nustatytas teisinis reguliavimas, pagal kurį asmuo gali būti teisiamas pagal Baudžiamojo kodekso 99 straipsnį už veiksmus, kuriais buvo siekiama fiziškai sunaikinti visus ar dalį žmonių, priklausančių bet kuriai socialinei ar politinei grupei, atliktus tol, kol Baudžiamajame kodekse nebuvo nustatyta atsakomybė už žmonių, priklausančių socialinei ar politinei grupei, genocidą, prieštarauja Lietuvos Respublikos Konstitucijos 31 straipsnio 4 daliai, konstituciniam teisinės valstybės principui._

_Lietuvos Respublikos Konstitucinis Teismas, Nutarimas_

_Nr._ [_KT11-N4/2014_](http://www3.lrs.lt/pls/inter/dokpaieska.showdoc_l?p_id=467552&p_tr2=2)_, 2014-03-18, paskelbta TAR 2014-03-19, i. k. 2014-03226_

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

4\. Skiriamos tos baudžiamojo ar auklėjamojo poveikio priemonės bei priverčiamosios medicinos priemonės, kurias numato teismo sprendimo priėmimo metu galiojantis baudžiamasis įstatymas. Išplėstinis turto konfiskavimas skiriamas tik tuo atveju, jeigu jis numatytas šio kodekso uždraustos veikos padarymo metu galiojusiame baudžiamajame įstatyme.

_Straipsnio pakeitimai:_

_Nr._ [_XI-1199_](http://www3.lrs.lt/cgi-bin/preps2?a=388230&b=)_, 2010-12-02, Žin., 2010, Nr. 145-7439 (2010-12-11)_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

**4 straipsnis.** **Baudžiamojo įstatymo galiojimas asmenims, padariusiems nusikalstamas veikas Lietuvos valstybės teritorijoje** **arba laivuose ar orlaiviuose su Lietuvos valstybės vėliava ar skiriamaisiais ženklais**

1\. Asmenys, padarę nusikalstamas veikas Lietuvos valstybės teritorijoje arba laivuose ar orlaiviuose su Lietuvos valstybės vėliava ar skiriamaisiais ženklais, atsako pagal šį kodeksą.

2\. Nusikalstamos veikos padarymo vieta yra vieta, kurioje asmuo veikė arba turėjo ir galėjo veikti, arba vieta, kurioje atsirado baudžiamojo įstatymo numatyti padariniai. Bendrininkų nusikalstamos veikos padarymo vieta yra vieta, kurioje ši veika buvo padaryta, o jeigu vienas bendrininkų veikė kitoje vietoje, – jo veikimo vieta.

3\. Kai ta pati nusikalstama veika padaryta ir Lietuvos valstybės teritorijoje, ir užsienyje, laikoma, kad ta veika padaryta Lietuvos valstybės teritorijoje, jeigu šioje teritorijoje ji buvo pradėta, baigta arba nutrūko.

4\. Asmenų, kurie pagal tarptautinės teisės normas naudojasi imunitetu nuo baudžiamosios jurisdikcijos ir padarė nusikalstamą veiką Lietuvos valstybės teritorijoje, baudžiamosios atsakomybės klausimas sprendžiamas vadovaujantis Lietuvos Respublikos tarptautinėmis sutartimis ir šiuo kodeksu.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

**5 straipsnis. Lietuvos Respublikos piliečių ir kitų nuolat Lietuvoje gyvenančių asmenų baudžiamoji atsakomybė už užsienyje** **padarytas nusikalstamas veikas**

Lietuvos Respublikos piliečiai ir kiti nuolat Lietuvoje gyvenantys asmenys už užsienyje padarytas nusikalstamas veikas atsako pagal šį kodeksą.

_Straipsnio pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**5<sup>1</sup> straipsnis. Užsieniečių baudžiamoji atsakomybė už užsienyje padarytas nusikalstamas veikas Lietuvos Respublikos piliečiams ir kitiems nuolat Lietuvoje gyvenantiems asmenims**

Užsieniečiai, neturintys nuolatinės gyvenamosios vietos Lietuvos Respublikoje, atsako pagal šį kodeksą, jeigu jie užsienyje padarė nusikalstamą veiką Lietuvos Respublikos piliečiams ar kitiems nuolat Lietuvoje gyvenantiems asmenims, tačiau nusikalstamos veikos padarymo vietos valstybė arba kaltininko pilietybės valstybė atsisako arba nevykdo baudžiamojo persekiojimo.

_Papildyta straipsniu:_

_Nr. , 2024-04-25, paskelbta TAR 2024-05-02, i. k. 2024-08214_

**6 straipsnis. Užsieniečių baudžiamoji atsakomybė už užsienyje padarytus nusikaltimus Lietuvos valstybei**

Užsieniečiai, neturintys nuolatinės gyvenamosios vietos Lietuvos Respublikoje, atsako pagal baudžiamąjį įstatymą, jeigu jie užsienyje padarė šio kodekso 114–128 straipsniuose numatytus nusikaltimus Lietuvos valstybei.

**7 straipsnis. Baudžiamoji atsakomybė už tarptautinėse sutartyse numatytus nusikaltimus**

Asmenys atsako pagal šį kodeksą, nesvarbu, kokia jų pilietybė ir gyvenamoji vieta, taip pat nusikaltimo padarymo vieta bei tai, ar už padarytą veiką baudžiama pagal nusikaltimo padarymo vietos įstatymus, kai padaro nusikaltimus, atsakomybė už kuriuos numatyta tarptautinių sutarčių pagrindu:

1. nusikaltimus žmoniškumui ir karo nusikaltimus (99–113<sup>1</sup> straipsniai);

2. prekybą žmonėmis (147 straipsnis);

3. vaiko pirkimą arba pardavimą (157 straipsnis);

4. netikrų pinigų ar vertybinių popierių gaminimą, laikymą arba realizavimą (213 straipsnis);

_Straipsnio punkto pakeitimai:_

_Nr. , 2016-06-30, paskelbta TAR 2016-07-13, i. k. 2016-20291_

5. nusikalstamu būdu gauto turto legalizavimą (216 straipsnis);

6. kyšininkavimą (225 straipsnis);

7. prekybą poveikiu (226 straipsnis);

8. papirkimą (227 straipsnis);

9. piratavimą (251<sup>1</sup> straipsnis);

10. teroristinius ir su teroristine veikla susijusius nusikaltimus (252<sup>1</sup> straipsnio 1 ir 2 dalys);

11. neteisėtą elgesį su branduolinėmis ar radioaktyviosiomis medžiagomis arba kitais jonizuojančiosios spinduliuotės šaltiniais (256, 256<sup>1</sup> ir 257 straipsniai);

12. nusikaltimus, susijusius su disponavimu narkotinėmis ar psichotropinėmis, nuodingosiomis ar stipriai veikiančiomis medžiagomis (260–267<sup>1</sup> straipsniai);

_Straipsnio punkto pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

13. nusikaltimus aplinkai (270, 270<sup>1</sup>, 270<sup>2</sup>, 270<sup>3</sup>, 271, 272, 274 straipsniai).

_Straipsnio punkto pakeitimai:_

_Nr. , 2015-06-11, paskelbta TAR 2015-06-18, i. k. 2015-09697_

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

_Nr._ [_XI-1901_](http://www3.lrs.lt/cgi-bin/preps2?a=415778&b=)_, 2011-12-22, Žin., 2011, Nr. 163-7777 (2011-12-31)_

_Nr._ [_XII-497_](http://www3.lrs.lt/cgi-bin/preps2?a=453252&b=)_, 2013-07-02, Žin., 2013, Nr. 75-3768 (2013-07-13)_

_Nr._ [_XII-702_](http://www3.lrs.lt/cgi-bin/preps2?a=463436&b=)_, 2013-12-19, paskelbta TAR 2014-01-07, i. k. 2014-00068_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

**8 straipsnis. Baudžiamoji atsakomybė už užsienyje** **padarytas nusikalstamas veikas**

1\. Asmuo, padaręs užsienyje nusikalstamas veikas, numatytas šio kodekso 5 ir 5<sup>1</sup> straipsniuose, atsako pagal baudžiamąjį įstatymą tik tuo atveju, kai padaryta veika pripažįstama nusikalstama ir už jos padarymą baudžiama pagal nusikaltimo padarymo vietos valstybės ir Lietuvos Respublikos baudžiamąjį kodeksą. Jeigu asmuo, padaręs nusikalstamą veiką užsienyje, teisiamas Lietuvos Respublikoje, bet abiejose valstybėse už šią veiką numatytos skirtingos bausmės, bausmė nusikaltusiam asmeniui skiriama pagal Lietuvos Respublikos įstatymus, tačiau ji negali viršyti nusikalstamos veikos padarymo vietos valstybės baudžiamuosiuose įstatymuose nustatyto maksimalaus dydžio.

2\. Asmuo, padaręs nusikalstamas veikas, numatytas Lietuvos Respublikos baudžiamojo kodekso 5, 5<sup>1</sup>, 6 ir 7 straipsniuose, neatsako pagal šį kodeksą, jeigu jis:

1. atliko užsienio valstybės teismo paskirtą bausmę;

2. buvo atleistas nuo visos ar dalies užsienio valstybės teismo paskirtos bausmės atlikimo;

3. užsienio valstybės teismo nuosprendžiu buvo išteisintas, atleistas nuo baudžiamosios atsakomybės ar bausmės arba bausmė nebuvo paskirta dėl senaties ar kitais toje valstybėje numatytais teisiniais pagrindais.

3\. Lietuvos Respublikos pilietis ar kitas nuolat Lietuvoje gyvenantis asmuo, užsienyje padaręs vieną ar kelis nusikaltimus, numatytus šio kodekso 129, 135, 138, 148, 149, 150, 151, 151<sup>1</sup>, 152<sup>1</sup>, 153 straipsniuose, 162 straipsnio 1 dalyje, 307 straipsnio 3 dalyje, 308 straipsnio 3 dalyje, 309 straipsnio 2 ir 3 dalyse, baudžiamas nepaisant to, ar už padarytą veiką baudžiama pagal nusikaltimo padarymo vietos valstybės baudžiamąjį įstatymą.

_Straipsnio pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**9 straipsnis. Ekstradicija**

1\. Lietuvos Respublikos pilietis, padaręs nusikalstamą veiką Lietuvos Respublikoje ar kitos valstybės teritorijoje, gali būti išduotas užsienio valstybei arba perduotas Tarptautiniam baudžiamajam teismui tik remiantis Lietuvos Respublikos tarptautine sutartimi arba Jungtinių Tautų Organizacijos Saugumo Tarybos rezoliucija.

2\. Užsienietis, padaręs nusikalstamą veiką Lietuvos Respublikoje ar kitos valstybės teritorijoje, išduodamas atitinkamai valstybei arba perduodamas Tarptautiniam baudžiamajam teismui tik remiantis Lietuvos Respublikos tarptautine sutartimi arba Jungtinių Tautų Organizacijos Saugumo Tarybos rezoliucija.

3\. Lietuvos Respublikos pilietis ar užsienietis gali būti neišduodamas, jeigu:

1. padaryta veika pagal šį kodeksą nelaikoma nusikaltimu ar baudžiamuoju nusižengimu;

2. nusikalstama veika padaryta Lietuvos valstybės teritorijoje;

3. asmuo persekiojamas už politinio pobūdžio nusikaltimą;

4. asmuo už padarytą nusikalstamą veiką buvo nuteistas, išteisintas ar atleistas nuo baudžiamosios atsakomybės ar bausmės;

5. asmeniui už padarytą nusikaltimą kitoje valstybėje gali būti taikoma mirties bausmė;

6. suėjo apkaltinamojo nuosprendžio priėmimo ar vykdymo senaties terminas;

7. asmuo atleistas nuo bausmės pagal amnestijos aktą arba malonės tvarka;

8. yra kitų Lietuvos Respublikos tarptautinėse sutartyse numatytų pagrindų.

4\. Asmenys, kuriems pagal Lietuvos Respublikos įstatymus yra suteiktas prieglobstis arba laikinoji apsauga, už nusikalstamas veikas, dėl kurių jie buvo persekiojami užsienyje, pagal Lietuvos Respublikos baudžiamąjį įstatymą nebaudžiami ir užsienio valstybėms neišduodami, išskyrus šio kodekso 7 straipsnyje numatytus atvejus.

_Straipsnio dalies pakeitimai:_

_Nr. , 2014-12-09, paskelbta TAR 2014-12-18, i. k. 2014-19925_

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

**9<sup>(1)</sup> straipsnis. Asmens perdavimas pagal Europos arešto orderį**

1\. Remiantis Europos arešto orderiu, Lietuvos Respublikos pilietis ar užsienietis, Europos arešto orderį išdavusioje valstybėje įtariamas nusikalstamos veikos padarymu arba šioje valstybėje nubaustas su laisvės atėmimu susijusia bausme, tačiau jos neatlikęs, perduodamas Europos arešto orderį išdavusiai valstybei.

2\. Lietuvos Respublikos pilietis ar užsienietis pagal Europos arešto orderį perduodamas tik tuo atveju, jeigu pagal šį orderį išdavusios valstybės įstatymus už jo padarytą nusikalstamą veiką yra numatyta bent vienerių metų su laisvės atėmimu susijusi bausmė, o jeigu Europos arešto orderis buvo išduotas dėl jau paskirtos su laisvės atėmimu susijusios bausmės vykdymo, – tik kai paskirtos bausmės terminas yra ne trumpesnis negu keturi mėnesiai.

3\. Lietuvos Respublikos pilietis ar užsienietis neperduodamas Europos arešto orderį išdavusiai valstybei, jeigu:

1. teismas nustato, kad asmens perdavimas pagal Europos arešto orderį pažeistų pagrindines žmogaus teises ir (ar) laisves;

2. asmuo pagal amnestijos aktą ar malonės tvarka Lietuvos Respublikoje atleistas nuo bausmės už jo padarytą nusikalstamą veiką, dėl kurios išduotas Europos arešto orderis, atlikimo;

3. asmuo už jo padarytą nusikalstamą veiką, dėl kurios išduotas Europos arešto orderis, buvo nuteistas Lietuvos Respublikoje ar kitoje Europos Sąjungos valstybėje narėje ir paskirta bausmė įvykdyta, tebevykdoma ar nebegali būti vykdoma pagal nuteisusios valstybės įstatymus;

4. asmuo nusikalstamos veikos padarymo metu nebuvo sulaukęs amžiaus, nuo kurio pagal Lietuvos Respublikos baudžiamuosius įstatymus galima baudžiamoji atsakomybė už jo padarytą veiką;

5. asmuo už padarytą nusikalstamą veiką, dėl kurios išduotas Europos arešto orderis, buvo Lietuvos Respublikoje ar kitoje Europos Sąjungos valstybėje narėje išteisintas ar atleistas nuo baudžiamosios atsakomybės ar bausmės.

_Straipsnio dalies pakeitimai:_

_Nr. , 2022-05-24, paskelbta TAR 2022-06-01, i. k. 2022-11875_

4\. Lietuvos Respublikos pilietis ar užsienietis, atsižvelgiant į bylos aplinkybes ir teisingumo interesus, gali būti neperduodamas Europos arešto orderį išdavusiai valstybei, jeigu:

1. dėl asmens padarytos nusikalstamos veikos, dėl kurios išduotas Europos arešto orderis, Lietuvos Respublikoje yra pradėtas baudžiamasis procesas;

2. dėl asmens padarytos nusikalstamos veikos Lietuvos Respublikoje buvo atsisakyta pradėti baudžiamąjį procesą arba pradėtas baudžiamasis procesas buvo nutrauktas;

3. Europos arešto orderis yra išduotas dėl Lietuvos Respublikos piliečiui ar užsieniečiui, turinčiam teisę būti ar gyventi Lietuvos Respublikoje, paskirtos su laisvės atėmimu susijusios bausmės vykdymo ir Lietuvos Respublika, siekdama sudaryti palankesnes sąlygas nuteistojo socialinei reabilitacijai, perima šios bausmės vykdymą;

_Straipsnio punkto pakeitimai:_

_Nr. , 2024-11-07, paskelbta TAR 2024-11-12, i. k. 2024-19689_

4. asmuo už jo padarytą nusikalstamą veiką, dėl kurios išduotas Europos arešto orderis, buvo nuteistas ne Europos Sąjungos valstybėje narėje ir paskirta bausmė įvykdyta, tebevykdoma ar nebegali būti vykdoma pagal nuteisusios valstybės įstatymus;

_Papildyta straipsnio punktu:_

_Nr. , 2022-05-24, paskelbta TAR 2022-06-01, i. k. 2022-11875_

5. padaryta veika pagal šį kodeksą nelaikoma nusikaltimu ar baudžiamuoju nusižengimu, išskyrus atvejus, kai Europos arešto orderis išduotas dėl Sprendimo 2002/584/TVR 2 straipsnio 2 dalyje numatytos nusikalstamos veikos, o Europos arešto orderį išdavusios valstybės baudžiamieji įstatymai už šią nusikalstamą veiką numato ne mažesnę negu trejų metų su laisvės atėmimu susijusią bausmę;

_Papildyta straipsnio punktu:_

_Nr. , 2022-05-24, paskelbta TAR 2022-06-01, i. k. 2022-11875_

6. Europos arešto orderis yra išduotas dėl nusikalstamos veikos, dėl kurios gali būti taikomi Lietuvos Respublikos baudžiamieji įstatymai, ir yra suėję šio kodekso 95 straipsnyje nustatyti apkaltinamojo nuosprendžio priėmimo senaties ar 96 straipsnyje nustatyti apkaltinamojo nuosprendžio vykdymo senaties terminai;

_Papildyta straipsnio punktu:_

_Nr. , 2022-05-24, paskelbta TAR 2022-06-01, i. k. 2022-11875_

7. nusikalstama veika padaryta ne Europos arešto orderį išdavusios valstybės teritorijoje arba ne trečiosios valstybės teritorijoje, kai šios valstybės institucijų priimtas nuosprendis buvo pripažintas Europos arešto orderį išdavusioje valstybėje, ir Lietuvos Respublikos baudžiamieji įstatymai negalėtų būti taikomi dėl analogiškos veikos, jeigu ji būtų buvusi padaryta ne Lietuvos valstybės teritorijoje arba ne laive ar ne orlaivyje su Lietuvos valstybės vėliava ar skiriamaisiais ženklais;

_Papildyta straipsnio punktu:_

_Nr. , 2022-05-24, paskelbta TAR 2022-06-01, i. k. 2022-11875_

8. nusikalstama veika padaryta Lietuvos valstybės teritorijoje arba laive ar orlaivyje su Lietuvos valstybės vėliava ar skiriamaisiais ženklais;

_Straipsnio punkto numeracijos pakeitimas:_

_Nr. , 2022-05-24, paskelbta TAR 2022-06-01, i. k. 2022-11875_

9. Europos arešto orderyje trūksta informacijos, reikalingos sprendimui dėl asmens perdavimo priimti, ir Europos arešto orderį išdavusi valstybė per nustatytą terminą jos nepateikia.

_Straipsnio punkto numeracijos pakeitimas:_

_Nr. , 2022-05-24, paskelbta TAR 2022-06-01, i. k. 2022-11875_

5\. Jeigu Europos arešto orderis išduotas dėl Lietuvos Respublikos piliečiui ar užsieniečiui paskirtos su laisvės atėmimu susijusios bausmės vykdymo, o jis asmeniškai nedalyvavo nagrinėjant bylą teisme ir buvo priimtas sprendimas paskirti su laisvės atėmimu susijusią bausmę, Lietuvos Respublikos pilietis ar užsienietis gali būti neperduodamas, išskyrus atvejus, kai Europos arešto orderyje nurodyta, kad pagal Europos arešto orderį išdavusios Europos Sąjungos valstybės narės nacionalinės teisės aktuose nustatytus proceso reikalavimus:

1. asmeniui laiku buvo asmeniškai įteiktas teismo šaukimas arba asmuo kitomis priemonėmis gavo oficialią informaciją apie numatytą bylos nagrinėjimo teisme laiką ir vietą tokiu būdu, kad akivaizdu, jog jis žinojo apie numatytą bylos nagrinėjimą teisme, taip pat asmuo buvo informuotas, kad sprendimas gali būti priimtas, nors jis neatvyks į bylos nagrinėjimą teisme, arba

2. asmuo, žinodamas apie numatomą bylos nagrinėjimą teisme, įgaliojo savo pasirinktą ar valstybės paskirtą gynėją jį ginti bylos nagrinėjimo teisme metu ir tas gynėjas iš tiesų šį asmenį gynė bylos nagrinėjimo teisme metu, arba

3. asmeniui įteikus sprendimą ir jį aiškiai informavus apie teisę į bylos persvarstymą arba teisę paduoti apeliacinį skundą, kuriuos nagrinėjant šis asmuo turi teisę dalyvauti ir kurie suteikia galimybę bylą, įskaitant naujus įrodymus, pakartotinai nagrinėti iš esmės, o po šio proceso pirminis sprendimas gali būti panaikintas, asmuo aiškiai nurodė, kad jis neginčija sprendimo, arba per nustatytą laikotarpį nepareikalavo persvarstyti bylą ar nepadavė apeliacinio skundo, arba

4. tuo atveju, kai sprendimas asmeniui nebuvo asmeniškai įteiktas, tačiau Europos arešto orderyje patvirtinama, kad po asmens perdavimo šis sprendimas bus nedelsiant asmeniškai įteiktas ir šis asmuo bus aiškiai informuotas apie teisę į bylos persvarstymą arba teisę paduoti apeliacinį skundą, kuriuos nagrinėjant šis asmuo turės teisę dalyvauti ir kurie suteikia galimybę bylą, įskaitant naujus įrodymus, pakartotinai nagrinėti iš esmės, o po šio proceso pirminis sprendimas galės būti panaikintas, taip pat kad asmuo bus informuotas apie laikotarpį, per kurį jis turi reikalauti persvarstyti bylą arba paduoti apeliacinį skundą, kaip nurodyta Europos arešto orderyje.

6\. Negalima atsisakyti perduoti asmens pagal Europos arešto orderį, kuris išduotas dėl nusikalstamos veikos, susijusios su mokesčiais, rinkliavomis, muitais, valiutos keitimu, remiantis tuo, kad tos pačios rūšies mokesčiai ar rinkliavos nenustatyti Lietuvos Respublikos teisės aktuose, arba tuo, kad tokių mokesčių, rinkliavų, muitų ar valiutos keitimo teisinis reglamentavimas Lietuvos Respublikoje skiriasi nuo Europos arešto orderį išdavusios valstybės teisės aktuose nustatyto teisinio reglamentavimo.

_Papildyta straipsnio dalimi:_

_Nr. , 2022-05-24, paskelbta TAR 2022-06-01, i. k. 2022-11875_

7\. Jeigu Europos arešto orderis išduotas dėl nusikalstamos veikos, už kurią Europos arešto orderį išdavusios valstybės įstatymai numato laisvės atėmimo iki gyvos galvos bausmę, Lietuvos Respublikos pilietis ar užsienietis perduodamas su sąlyga, kad Europos arešto orderį išdavusios valstybės įstatymai numato galimybę nuteistajam ne vėliau kaip atlikus dvidešimt metų laisvės atėmimo bausmės kreiptis dėl atleidimo nuo bausmės ar jos sušvelninimo.

_Straipsnio dalies numeracijos pakeitimas:_

_Nr. , 2022-05-24, paskelbta TAR 2022-06-01, i. k. 2022-11875_

8. Jeigu Europos arešto orderis išduotas baudžiamojo persekiojimo tikslais, Lietuvos Respublikos pilietis ar nuolat Lietuvos Respublikoje gyvenantis asmuo gali būti perduodamas su sąlyga, kad asmuo, dėl kurio Europos arešto orderį išdavusi valstybė priėmė nuosprendį, bus grąžintas į Lietuvos Respubliką atlikti jam paskirtą su laisvės atėmimu susijusią bausmę, jeigu to prašytų perduotasis asmuo arba to pareikalautų Lietuvos Respublikos generalinė prokuratūra. Ši sąlyga netaikoma, jeigu iš anksto nustatomas vienas ar daugiau Lietuvos Respublikos įstatyme „Dėl Europos Sąjungos valstybių narių sprendimų baudžiamosiose bylose tarpusavio pripažinimo ir vykdymo“ nurodytų pagrindų, dėl kurių Lietuvos Respublika galėtų atsisakyti perimti paskirtos su laisvės atėmimu susijusios bausmės vykdymą.

_Straipsnio dalies pakeitimai:_

_Nr. , 2014-11-13, paskelbta TAR 2014-11-21, i. k. 2014-17302_

_Straipsnio dalies numeracijos pakeitimas:_

_Nr. , 2022-05-24, paskelbta TAR 2022-06-01, i. k. 2022-11875_

_Kodeksas papildytas straipsniu:_

_Nr._ [_IX-2169_](http://www3.lrs.lt/cgi-bin/preps2?a=232220&b=)_, 2004-04-27, Žin., 2004, Nr. 72-2492 (2004-04-30)_

_Straipsnio pakeitimai:_

_Nr._ [_XII-345_](http://www3.lrs.lt/cgi-bin/preps2?a=450198&b=)_, 2013-05-30, Žin., 2013, Nr. 62-3057 (2013-06-12)_

**III SKYRIUS**

**NUSIKALTIMAS IR BAUDŽIAMASIS NUSIŽENGIMAS**

**10 straipsnis. Nusikalstamų veikų rūšys**

Nusikalstamos veikos skirstomos į nusikaltimus ir baudžiamuosius nusižengimus.

**11 straipsnis. Nusikaltimas**

1\. Nusikaltimas yra pavojinga ir šiame kodekse uždrausta veika (veikimas ar neveikimas), už kurią numatyta laisvės atėmimo bausmė.

2\. Nusikaltimai yra tyčiniai ir neatsargūs. Tyčiniai nusikaltimai skirstomi į nesunkius, apysunkius, sunkius ir labai sunkius.

3\. Nesunkus nusikaltimas yra tyčinis nusikaltimas, už kurį baudžiamajame įstatyme numatyta didžiausia bausmė neviršija trejų metų laisvės atėmimo.

4\. Apysunkis nusikaltimas yra tyčinis nusikaltimas, už kurį baudžiamajame įstatyme numatyta didžiausia bausmė viršija trejus metus laisvės atėmimo, bet neviršija šešerių metų laisvės atėmimo.

5\. Sunkus nusikaltimas yra tyčinis nusikaltimas, už kurį baudžiamajame įstatyme numatyta didžiausia bausmė viršija šešerius metus laisvės atėmimo, bet neviršija dešimties metų laisvės atėmimo.

6\. Labai sunkus nusikaltimas yra tyčinis nusikaltimas, už kurį baudžiamajame įstatyme numatyta didžiausia bausmė viršija dešimt metų laisvės atėmimo.

**12 straipsnis. Baudžiamasis nusižengimas**

Baudžiamasis nusižengimas yra pavojinga ir šiame kodekse uždrausta veika (veikimas ar neveikimas), už kurią numatyta bausmė, nesusijusi su laisvės atėmimu, išskyrus areštą.

**13 straipsnis. Amžius, nuo kurio asmuo atsako pagal baudžiamuosius įstatymus**

1\. Pagal šį kodeksą atsako asmuo, kuriam iki nusikaltimo ar baudžiamojo nusižengimo padarymo buvo suėję šešiolika metų, o šio straipsnio 2 dalyje numatytais atvejais – keturiolika metų.

2\. Asmuo, kuriam iki nusikaltimo ar baudžiamojo nusižengimo padarymo buvo suėję keturiolika metų, atsako už nužudymą (129 straipsnis), sunkų sveikatos sutrikdymą (135 straipsnis), išžaginimą (149 straipsnis), seksualinį prievartavimą (150 straipsnis), vagystę (178 straipsnis), plėšimą (180 straipsnis), turto prievartavimą (181 straipsnis), turto sunaikinimą ar sugadinimą (187 straipsnio 2 dalis), šaunamojo ginklo, šaudmenų, sprogmenų ar sprogstamųjų medžiagų pagrobimą (254 straipsnis), narkotinių ar psichotropinių medžiagų vagystę, prievartavimą arba kitokį neteisėtą užvaldymą (263 straipsnis), transporto priemonių ar kelių, juose esančių įrenginių sugadinimą (280 straipsnio 2 dalis).

3\. Asmeniui, kuriam iki šiame kodekse numatytos pavojingos veikos padarymo nebuvo suėję keturiolika metų, Lietuvos Respublikos įstatymų nustatyta tvarka gali būti taikomos auklėjamojo poveikio ar kitos priemonės.

_Straipsnio pakeitimai:_

_Nr._ [_IX-1992_](http://www3.lrs.lt/cgi-bin/preps2?a=226955&b=)_, 2004-01-29, Žin., 2004, Nr. 25-760 (2004-02-14)_

**14 straipsnis. Kaltės formos**

Asmuo pripažįstamas kaltu padaręs nusikaltimą ar baudžiamąjį nusižengimą, jeigu jis šią veiką padarė tyčia ar dėl neatsargumo.

**15 straipsnis. Tyčinis nusikaltimas ir baudžiamasis nusižengimas**

1\. Nusikaltimas ar baudžiamasis nusižengimas yra tyčinis, jeigu jis padarytas tiesiogine ar netiesiogine tyčia.

2\. Nusikaltimas ar baudžiamasis nusižengimas yra padarytas tiesiogine tyčia, jeigu:

1. jį darydamas asmuo suvokė pavojingą nusikalstamos veikos pobūdį ir norėjo taip veikti;

2. jį darydamas asmuo suvokė pavojingą nusikalstamos veikos pobūdį, numatė, kad dėl jo veikimo ar neveikimo gali atsirasti šiame kodekse numatyti padariniai, ir jų norėjo.

3\. Nusikaltimas ar baudžiamasis nusižengimas yra padarytas netiesiogine tyčia, jeigu jį darydamas asmuo suvokė pavojingą nusikalstamos veikos pobūdį, numatė, kad dėl jo veikimo ar neveikimo gali atsirasti šiame kodekse numatyti padariniai, ir nors jų nenorėjo, bet sąmoningai leido jiems atsirasti.

**16 straipsnis. Neatsargus nusikaltimas ir baudžiamasis nusižengimas**

1\. Nusikaltimas ar baudžiamasis nusižengimas yra neatsargus, jeigu jis padarytas dėl nusikalstamo pasitikėjimo arba nusikalstamo nerūpestingumo.

2\. Nusikaltimas ar baudžiamasis nusižengimas yra padarytas dėl nusikalstamo pasitikėjimo, jeigu jį padaręs asmuo numatė, kad dėl jo veikimo ar neveikimo gali atsirasti šiame kodekse numatyti padariniai, tačiau lengvabūdiškai tikėjosi jų išvengti.

3\. Nusikaltimas ar baudžiamasis nusižengimas yra padarytas dėl nusikalstamo nerūpestingumo, jeigu jį padaręs asmuo nenumatė, kad dėl jo veikimo ar neveikimo gali atsirasti šiame kodekse numatyti padariniai, nors pagal veikos aplinkybes ir savo asmenines savybes galėjo ir turėjo tai numatyti.

4\. Asmuo baudžiamas už nusikaltimo ar baudžiamojo nusižengimo padarymą dėl neatsargumo tik šio kodekso specialiojoje dalyje atskirai numatytais atvejais.

**17 straipsnis. Nepakaltinamumas**

1\. Asmuo yra nepakaltinamas, jeigu darydamas šio kodekso uždraustą veiką jis dėl psichikos sutrikimo negalėjo suvokti jos pavojingumo arba valdyti savo veiksmų.

2\. Asmuo, teismo pripažintas nepakaltinamu, neatsako pagal šį kodeksą už padarytą pavojingą veiką. Jam teismas gali taikyti šio kodekso 98 straipsnyje numatytas priverčiamąsias medicinos priemones.

**18 straipsnis. Ribotas pakaltinamumas**

1\. Asmenį teismas pripažįsta ribotai pakaltinamu, jeigu darydamas šio kodekso uždraustą veiką tas asmuo dėl psichikos sutrikimo, kuris nėra pakankamas pagrindas pripažinti jį nepakaltinamu, negalėjo visiškai suvokti pavojingo nusikalstamos veikos pobūdžio ar valdyti savo veiksmų.

2\. Asmuo, padaręs baudžiamąjį nusižengimą, neatsargų arba nesunkų ar apysunkį tyčinį nusikaltimą ir teismo pripažintas ribotai pakaltinamu, atsako pagal baudžiamąjį įstatymą, tačiau bausmė jam gali būti švelninama remiantis šio kodekso 59 straipsniu, arba jis gali būti atleistas nuo baudžiamosios atsakomybės ir jam taikomos šio kodekso 67 straipsnyje numatytos baudžiamojo poveikio priemonės arba šio kodekso 98 straipsnyje numatytos priverčiamosios medicinos priemonės.

3\. Asmuo, padaręs sunkų arba labai sunkų nusikaltimą ir teismo pripažintas ribotai pakaltinamu, atsako pagal baudžiamąjį įstatymą, tačiau bausmė jam gali būti švelninama remiantis šio kodekso 59 straipsniu arba jis gali būti atleistas nuo baudžiamosios atsakomybės ir jam taikomos šio kodekso 98 straipsnyje numatytos priverčiamosios medicinos priemonės.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**19 straipsnis. Asmens atsakomybė už nusikalstamą veiką, padarytą apsvaigus nuo alkoholio, narkotinių, psichotropinių ar kitų psichiką veikiančių medžiagų**

1\. Asmuo, kuris nusikalstamą veiką padarė apsvaigęs nuo alkoholio, narkotinių, psichotropinių ar kitų psichiką veikiančių medžiagų, nuo baudžiamosios atsakomybės neatleidžiamas.

2\. Asmuo, kuris baudžiamąjį nusižengimą, neatsargų arba nesunkų ar apysunkį tyčinį nusikaltimą padarė būdamas prieš jo valią nugirdytas ar apsvaigintas ir dėl to ne visiškai sugebėdamas suvokti pavojingo nusikalstamos veikos pobūdžio arba valdyti savo veiksmų, atleidžiamas nuo baudžiamosios atsakomybės.

3\. Asmuo, kuris šio straipsnio 2 dalyje nurodytomis sąlygomis padarė sunkų arba labai sunkų nusikaltimą, atsako pagal baudžiamąjį įstatymą, tačiau bausmė jam gali būti švelninama remiantis šio kodekso 59 straipsniu.

**20 straipsnis. Juridinio asmens baudžiamoji atsakomybė**

1\. Juridinis asmuo atsako tik už nusikalstamas veikas, už kurių padarymą šio kodekso specialiojoje dalyje numatyta juridinio asmens atsakomybė.

2\. Juridinis asmuo atsako už fizinio asmens padarytas nusikalstamas veikas tik tuo atveju, jeigu nusikalstamą veiką juridinio asmens naudai arba interesais padarė fizinis asmuo, veikęs individualiai ar juridinio asmens vardu, jeigu jis, eidamas vadovaujančias pareigas juridiniame asmenyje, turėjo teisę:

1. atstovauti juridiniam asmeniui arba

2. priimti sprendimus juridinio asmens vardu, arba

3. kontroliuoti juridinio asmens veiklą.

3\. Juridinis asmuo gali atsakyti už nusikalstamas veikas ir tuo atveju, jeigu jas juridinio asmens naudai padarė juridinio asmens darbuotojas ar įgaliotas atstovas šio straipsnio 2 dalyje nurodyto asmens nurodymu ar leidimu arba dėl nepakankamos priežiūros arba kontrolės.

4\. Juridinis asmuo gali atsakyti už kontroliuojamo arba jam atstovaujančio kito juridinio asmens šio straipsnio 2 ar 3 dalyje nurodytomis sąlygomis padarytas nusikalstamas veikas, jeigu jos padarytos pirmiau nurodyto juridinio asmens naudai jame vadovaujančias pareigas einančio ar jo įgalioto asmens nurodymu ar leidimu arba dėl nepakankamos priežiūros ar kontrolės.

5. Juridinio asmens baudžiamoji atsakomybė nepašalina fizinio asmens, kuris padarė, organizavo, kurstė arba padėjo padaryti nusikalstamą veiką, baudžiamosios atsakomybės. Juridinio asmens baudžiamosios atsakomybės už jo naudai arba jo interesais fizinio asmens padarytą, organizuotą, kurstytą ar padėtą padaryti nusikalstamą veiką nepašalina fizinio asmens baudžiamoji atsakomybė, taip pat tai, kad fizinis asmuo už šią veiką atleidžiamas nuo baudžiamosios atsakomybės arba jis nėra traukiamas atsakomybėn dėl kitų priežasčių.

6\. Pagal šį kodeksą neatsako valstybė, savivaldybė, valstybės ir savivaldybės institucija ir įstaiga bei tarptautinė viešoji organizacija. Valstybės ir savivaldybės institucijomis ir įstaigomis nelaikomos ir pagal šį kodeksą atsako valstybės ir savivaldybės įmonės, taip pat viešosios įstaigos, kurių savininkė ar dalininkė yra valstybė ar savivaldybė, ir akcinės bendrovės bei uždarosios akcinės bendrovės, kurių visos akcijos ar jų dalis nuosavybės teise priklauso valstybei ar savivaldybei.

_Straipsnio dalies pakeitimai:_

_Nr. , 2017-06-01, paskelbta TAR 2017-06-02, i. k. 2017-09472_

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Straipsnio pakeitimai:_

_Nr. , 2016-11-10, paskelbta TAR 2016-11-16, i. k. 2016-26876_

**IV SKYRIUS**

**NUSIKALSTAMOS VEIKOS STADIJOS IR FORMOS**

**21 straipsnis. Rengimasis padaryti nusikaltimą**

1\. Rengimasis padaryti nusikaltimą yra priemonių ir įrankių suieškojimas ar pritaikymas, veikimo plano sudarymas, bendrininkų telkimas arba kitoks tyčinis nusikaltimo padarymą lengvinančių sąlygų sudarymas. Asmuo atsako tik už rengimąsi padaryti sunkų ar labai sunkų nusikaltimą.

2\. Asmuo už rengimąsi padaryti nusikaltimą atsako pagal šio straipsnio 1 dalį ir šio kodekso straipsnį, kuris numato atitinkamą baigtą nusikaltimą. Bausmė tokiam asmeniui gali būti švelninama remiantis šio kodekso 62 straipsniu.

**22 straipsnis. Pasikėsinimas padaryti nusikalstamą veiką**

1\. Pasikėsinimas padaryti nusikalstamą veiką yra tyčinis veikimas ar neveikimas, kuriais tiesiogiai pradedamas daryti nusikaltimas ar baudžiamasis nusižengimas, jeigu veika nebuvo baigta dėl nuo kaltininko valios nepriklausančių aplinkybių.

2\. Pasikėsinimas padaryti nusikalstamą veiką yra ir tada, kai kaltininkas nesuvokia, jog jis veikos negali pabaigti todėl, kad kėsinasi į netinkamą objektą arba naudoja netinkamas priemones.

3\. Asmuo už pasikėsinimą padaryti nusikalstamą veiką atsako pagal šio straipsnio 1 arba 2 dalį ir šio kodekso straipsnį, kuris numato atitinkamą baigtą nusikaltimą. Bausmė tokiam asmeniui gali būti švelninama remiantis šio kodekso 62 straipsniu.

**23 straipsnis. Savanoriškas atsisakymas pabaigti nusikalstamą veiką**

1\. Savanoriškas atsisakymas pabaigti nusikaltimą ar baudžiamąjį nusižengimą yra tada, kai asmuo savo noru nutraukia pradėtą nusikalstamą veiką suvokdamas, kad gali ją pabaigti.

2\. Asmuo, savo noru atsisakęs pabaigti nusikaltimą ar baudžiamąjį nusižengimą, pagal šį kodeksą atsako tik tuo atveju, jeigu padarytoje veikoje yra kito nusikaltimo ar baudžiamojo nusižengimo sudėtis.

3\. Kai nusikalstamą veiką daro keli asmenys, tai savanoriškai atsisakęs ją pabaigti organizatorius ar kurstytojas pagal šį kodeksą neatsako, jeigu jis ėmėsi visų nuo jo priklausančių priemonių, kad bendrininkai nepadarytų nusikalstamos veikos, kurią jis organizavo ar sukurstė, ir ta veika nebuvo padaryta ar neatsirado jos padarinių. Be to, pagal šį kodeksą neatsako padėjėjas, jeigu jis savo noru atsisakė dalyvauti nusikalstamoje veikoje, apie tai pranešė kitiems bendrininkams ar teisėsaugos institucijoms ir ta veika nebuvo padaryta arba ji padaryta be jo pagalbos.

4\. Asmuo, kuris bandė savu noru atsisakyti pabaigti nusikaltimą ar baudžiamąjį nusižengimą, bet nusikalstamos veikos arba jos padarinių jam nepavyko išvengti, atsako pagal baudžiamąjį įstatymą, tačiau bausmė jam gali būti švelninama remiantis šio kodekso 59 straipsniu*.*

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

**24 straipsnis. Bendrininkavimas ir bendrininkų rūšys**

1\. Bendrininkavimas yra tyčinis bendras dviejų ar daugiau tarpusavyje susitarusių pakaltinamų ir sulaukusių šio kodekso 13 straipsnyje nustatyto amžiaus asmenų dalyvavimas darant nusikalstamą veiką.

2\. Nusikalstamos veikos bendrininkai yra vykdytojas, organizatorius, kurstytojas ir padėjėjas.

3\. Vykdytojas yra asmuo, nusikalstamą veiką padaręs pats arba pasitelkęs nepakaltinamus asmenis arba nesulaukusius šio kodekso 13 straipsnyje nustatyto amžiaus asmenis, arba kitus asmenis, kurie dėl tos veikos nėra kalti. Jeigu nusikalstamą veiką padarė keli asmenys kartu, tai kiekvienas iš jų laikomas vykdytoju (bendravykdytoju).

4\. Organizatorius yra asmuo, subūręs organizuotą grupę, teroristinę grupę ar nusikalstamą susivienijimą, jiems vadovavęs ar koordinavęs jų narių veiklą arba parengęs nusikalstamą veiką ar jai vadovavęs.

_Straipsnio dalies pakeitimai:_

_Nr. , 2024-03-14, paskelbta TAR 2024-03-15, i. k. 2024-04809_

5\. Kurstytojas yra asmuo, palenkęs kitą asmenį daryti nusikalstamą veiką.

6\. Padėjėjas yra asmuo, padėjęs daryti nusikalstamą veiką duodamas patarimus, nurodymus, teikdamas priemones arba šalindamas kliūtis, saugodamas ar pridengdamas kitus bendrininkus, iš anksto pažadėjęs paslėpti nusikaltėlį, nusikalstamos veikos darymo įrankius ar priemones, šios veikos pėdsakus ar nusikalstamu būdu įgytus daiktus, taip pat asmuo iš anksto pažadėjęs realizuoti iš nusikalstamos veikos įgytus ar pagamintus daiktus.

**25 straipsnis. Bendrininkavimo formos**

1\. Bendrininkavimo formos yra bendrininkų grupė, teroristinė grupė, organizuota grupė, nusikalstamas susivienijimas.

2\. Bendrininkų grupė yra tada, kai bet kurioje nusikalstamos veikos stadijoje du ar daugiau asmenų susitaria nusikalstamą veiką daryti, tęsti ar užbaigti, jei bent du iš jų yra vykdytojai.

3\. Teroristinė grupė – trijų ar daugiau asmenų iš anksto sukurta tam tikram laikotarpiui ir suderintai veikianti grupė, turinti tikslą daryti vieną ar kelis teroristinius nusikaltimus.

4\. Organizuota grupė yra tada, kai du ar daugiau asmenų iš anksto susitaria daryti kelis nusikaltimus arba vieną apysunkį, sunkų ar labai sunkų nusikaltimą ir kiekvienas grupės narys, darydamas nusikaltimą, atlieka tam tikrą užduotį ar turi skirtingą vaidmenį.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

5\. Nusikalstamas susivienijimas yra tada, kai bendrai nusikalstamai veiklai – vienam ar keliems apysunkiams, sunkiems ar labai sunkiems nusikaltimams daryti – susivienija trys ar daugiau asmenų, kuriuos sieja pastovūs tarpusavio ryšiai ir vaidmenų ar užduočių pasiskirstymas. Nusikalstamam susivienijimui prilyginama antikonstitucinė grupė ar organizacija ir organizuota teroristinė grupė.

_Straipsnio pakeitimai:_

_Nr. , 2024-03-14, paskelbta TAR 2024-03-15, i. k. 2024-04809_

**26 straipsnis. Bendrininkų baudžiamoji atsakomybė**

1\. Bendrininkai atsako tik už tas vykdytojo padarytas nusikalstamas veikas, kurias apėmė jų tyčia.

2\. Jeigu vykdytojo nusikalstama veika nutrūko rengiantis ar pasikėsinant ją daryti, organizatorius, kurstytojas ir padėjėjas atsako už rengimąsi ar pasikėsinimą bendrininkaujant padaryti nusikalstamą veiką.

3\. Jeigu yra vieno iš bendrininkų baudžiamąją atsakomybę šalinančių, lengvinančių arba sunkinančių aplinkybių, į jas neatsižvelgiama sprendžiant dėl kitų bendrininkų baudžiamosios atsakomybės.

4\. Organizatorius, kurstytojas ar padėjėjas atsako pagal šio kodekso straipsnį, numatantį atsakomybę už vykdytojo padarytą veiką, ir šio kodekso 24 straipsnio 4, 5 ar 6 dalį.

5\. Nusikalstamo susivienijimo dalyviai, nesvarbu, koks jų vaidmuo darant nusikalstamą veiką, kurią apėmė jų tyčia, atsako pagal šio kodekso 249 straipsnį kaip vykdytojai.

**27 straipsnis. Recidyvistas ir pavojingas recidyvistas**

_Pakeistas straipsnio pavadinimas:_

_Nr. , 2024-04-25, paskelbta TAR 2024-05-02, i. k. 2024-08214_

1\. Teismas gali pripažinti asmenį recidyvistu, jeigu šis asmuo jau teistas už tyčinį nusikaltimą, padarytą būnant pilnamečiu, jo teistumas už šį nusikaltimą neišnykęs ar nepanaikintas įstatymų nustatyta tvarka ir jis vėl padaro vieną ar daugiau tyčinių nusikaltimų. Teismas, spręsdamas dėl asmens pripažinimo recidyvistu, atsižvelgia į kaltininko asmenybę, padarytų nusikaltimų pobūdį, jų sunkumą, tarpusavio ryšį ir kitas bylos aplinkybes.

_Straipsnio dalies pakeitimai:_

_Nr. , 2015-03-19, paskelbta TAR 2015-03-23, i. k. 2015-04087_

_Nr. , 2024-04-25, paskelbta TAR 2024-05-02, i. k. 2024-08214_

2\. Nusikaltimus padaręs asmuo teismo gali būti pripažintas pavojingu recidyvistu, jeigu šis asmuo:

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

1. turėdamas neišnykusį teistumą už labai sunkų nusikaltimą, padaro naują labai sunkų nusikaltimą;

2. būdamas recidyvistas, padaro naują labai sunkų nusikaltimą;

3. būdamas recidyvistas, jeigu bent vienas iš sudarančių recidyvą nusikaltimų yra labai sunkus, padaro naują sunkų nusikaltimą;

4. turėdamas tris teistumus už sunkius nusikaltimus, padaro naują sunkų nusikaltimą.

3\. Teismas, priimdamas apkaltinamąjį nuosprendį už paskutinį nusikaltimą, atsižvelgęs į kaltininko asmenybę, nusikalstamų ketinimų įvykdymo laipsnį, į dalyvavimo darant nusikaltimus pobūdį ir kitas bylos aplinkybes, asmenį gali pripažinti pavojingu recidyvistu.

4\. Teismas, spręsdamas dėl asmens pripažinimo pavojingu recidyvistu, neatsižvelgia į teistumą už nusikaltimus, kuriuos asmuo padarė būdamas jaunesnis negu aštuoniolikos metų, neatsargius nusikaltimus, nusikaltimus, už kuriuos teistumas yra išnykęs ar panaikintas, taip pat užsienyje padarytus nusikaltimus šio kodekso 97 straipsnio 9 dalyje numatytais atvejais.

5\. Asmens pripažinimas pavojingu recidyvistu netenka galios, kai asmens teistumas išnyksta arba panaikinamas.

_Straipsnio pakeitimai:_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

**V SKYRIUS**

**BAUDŽIAMĄJĄ ATSAKOMYBĘ ŠALINANČIOS APLINKYBĖS**

**28 straipsnis. Būtinoji gintis**

1\. Asmuo turi teisę į būtinąją gintį. Šią teisę jis gali įgyvendinti neatsižvelgdamas į tai, ar galėjo išvengti kėsinimosi arba kreiptis pagalbos į kitus asmenis ar valdžios institucijas.

2\. Asmuo neatsako pagal šį kodeksą, jeigu jis, neperžengdamas būtinosios ginties ribų, padarė baudžiamajame įstatyme numatyto nusikaltimo ar nusižengimo požymius formaliai atitinkančią veiką gindamasis ar gindamas kitą asmenį, nuosavybę, būsto neliečiamybę, kitas teises, visuomenės ar valstybės interesus nuo pradėto ar tiesiogiai gresiančio pavojingo kėsinimosi.

3\. Būtinosios ginties ribų peržengimas yra tuo atveju, kai tiesiogine tyčia nužudoma arba sunkiai sutrikdoma sveikata, jeigu gynyba aiškiai neatitiko kėsinimosi pobūdžio ir pavojingumo. Būtinosios ginties ribų peržengimu nelaikoma dėl didelio sumišimo ar išgąsčio, kurį sukėlė pavojingas kėsinimasis, arba ginantis nuo įsibrovimo į būstą padaryta veika.

4\. Būtinosios ginties ribas peržengęs asmuo atsako pagal baudžiamąjį įstatymą, tačiau bausmė jam gali būti švelninama remiantis šio kodekso 62 straipsniu.

**29 straipsnis. Asmens, padariusio nusikalstamą veiką, sulaikymas**

1\. Asmuo neatsako pagal šį kodeksą už veiksmus, kai vydamasis, stabdydamas, neleisdamas ištrūkti ar kitais veiksmais aktyviai bandančiam išvengti sulaikymo nusikalstamą veiką padariusiam asmeniui padaro turtinės žalos, nesunkų sveikatos sutrikdymą arba sunkų sveikatos sutrikdymą dėl neatsargumo, o sulaikydamas nusikaltimo vietoje asmenį, tyčia nužudžiusį ar pasikėsinusį nužudyti, – sunkų sveikatos sutrikdymą, jeigu nusikalstamą veiką padariusio asmens kitaip nebuvo galima sulaikyti.

2\. Asmens, atremiančio nusikalstamą veiką padariusio asmens pasipriešinimą, veikai taikomos šio kodekso 28 straipsnyje nustatytos būtinosios ginties taisyklės.

**30 straipsnis. Profesinių pareigų vykdymas**

1\. Asmuo pagal šį kodeksą neatsako už žalą, kurią padarė vykdydamas profesines pareigas, jeigu jis neviršijo įstatymų ar kitų teisės aktų nustatytų įgaliojimų.

2\. Asmuo pagal šį kodeksą atsako už žalą, kurią padarė vykdydamas profesines pareigas, jeigu jis viršijo įstatymų ar kitų teisės aktų nustatytus įgaliojimus, tačiau bausmė jam gali būti švelninama remiantis šio kodekso 59 straipsniu.

**31 straipsnis. Būtinasis reikalingumas**

1\. Asmuo neatsako pagal baudžiamuosius įstatymus už veiką, kurią jis padarė siekdamas pašalinti jam pačiam, kitiems asmenims ar jų teisėms, visuomenės ar valstybės interesams gresiantį pavojų, jeigu šis pavojus negalėjo būti pašalintas kitomis priemonėmis ir padaryta žala yra mažesnė už tą, kurios siekta išvengti.

2\. Asmuo, savo veiksmais sudaręs pavojingą situaciją, gali pasiremti būtinojo reikalingumo nuostatomis tik tuo atveju, jeigu pavojinga situacija sudaryta dėl neatsargumo.

3\. Asmuo negali pateisinti pareigos nevykdymo būtinojo reikalingumo nuostatomis, jeigu jis dėl profesijos, pareigų ar kitų aplinkybių privalo veikti didesnio pavojaus sąlygomis.

**32 straipsnis. Teisėsaugos institucijos užduoties vykdymas**

1\. Asmuo neatsako pagal šį kodeksą, jeigu jis teisėtai atliko nusikalstamą veiką imituojančius veiksmus.

2\. Asmuo neatsako pagal baudžiamąjį įstatymą, jeigu jis nusikalstamo susivienijimo, teroristinės grupės ar organizuotos grupės veikloje ir jos daromose nusikalstamose veikose dalyvavo vykdydamas teisėsaugos institucijos kitą teisėtą užduotį ir neperžengė šios užduoties ribų.

_Straipsnio dalies pakeitimai:_

_Nr. , 2024-03-14, paskelbta TAR 2024-03-15, i. k. 2024-04809_

3\. Jeigu, atlikdamas nusikalstamą veiką imituojančius veiksmus ar vykdydamas kitą teisėsaugos institucijos užduotį, asmuo peržengė šios užduoties ribas, jis atsako pagal baudžiamąjį įstatymą, tačiau bausmė gali būti švelninama remiantis šio kodekso 59 straipsniu.

4\. Teisėsaugos institucijos yra policija, kitos ikiteisminio tyrimo ir prokuratūros įstaigos, taip pat kriminalinės žvalgybos subjektai.

_Straipsnio pakeitimai:_

_Nr._ [_XI-2241_](http://www3.lrs.lt/cgi-bin/preps2?a=434533&b=)_, 2012-10-02, Žin., 2012, Nr. 122-6100 (2012-10-20)_

**33 straipsnis. Įsakymo vykdymas**

1\. Asmuo neatsako pagal baudžiamąjį įstatymą už veiką, kurią jis padarė vykdydamas teisėtą įsakymą, potvarkį ar nurodymą.

2\. Asmuo atsako pagal baudžiamąjį įstatymą, jeigu jis įvykdė žinomai nusikalstamą įsakymą, potvarkį ar nurodymą.

3\. Asmuo, atsisakęs vykdyti nusikalstamą įsakymą, potvarkį ar nurodymą, neatsako pagal baudžiamąjį įstatymą. Toks asmuo gali atsakyti pagal šį kodeksą tik tuo atveju, jeigu padarytoje veikoje yra kitos nusikalstamos veikos sudėtis.

**34 straipsnis. Pateisinama profesinė ar ūkinė rizika**

1\. Asmuo neatsako pagal šį kodeksą už veiksmus, dėl kurių nors ir atsiranda baudžiamojo įstatymo numatytų padarinių, bet jie atlikti pateisinama profesine ar ūkine rizika visuomenei naudingam tikslui.

2\. Rizika laikoma pateisinama, jeigu padaryta veika atitinka šiuolaikinį mokslą ir techniką, o nurodyto tikslo nebuvo galima pasiekti nesusijusiais su rizika veiksmais ir rizikavęs asmuo ėmėsi būtinų saugumo priemonių, kad apsaugotų nuo žalos įstatymų saugomus interesus.

**35 straipsnis. Mokslinis eksperimentas**

1\. Asmuo, kuris atlikdamas teisėtą mokslinį eksperimentą padarė žalos, pagal šį kodeksą neatsako, jeigu eksperimentuojant remtasi mokslo aprobuotomis metodikomis, sprendžiama problema turi išskirtinės reikšmės mokslui ir eksperimentuotojas ėmėsi būtinų priemonių, kad būtų išvengta žalos įstatymų saugomiems interesams.

2\. Mokslinis eksperimentas draudžiamas neturint apie galimus padarinius informuoto eksperimento dalyvio laisvo sutikimo.

3\. Mokslinis eksperimentas draudžiamas, išskyrus įstatymų numatytus atvejus, su nėščia moterimi, jos vaisiumi, mažamečiu, sutrikusios psichikos asmeniu ir asmeniu, kuriam atimta laisvė.

**VI SKYRIUS**

**ATLEIDIMAS NUO BAUDŽIAMOSIOS ATSAKOMYBĖS**

**36 straipsnis. Atleidimas nuo baudžiamosios atsakomybės, kai asmuo ar nusikalstama veika prarado pavojingumą**

Padaręs nusikalstamą veiką asmuo atleidžiamas nuo baudžiamosios atsakomybės, jeigu teismas pripažįsta, kad iki bylos nagrinėjimo teisme šis asmuo ar jo padaryta veika dėl aplinkybių pasikeitimo tapo nepavojingi.

**37 straipsnis. Atleidimas nuo baudžiamosios atsakomybės dėl nusikalstamos veikos mažareikšmiškumo**

Asmuo, padaręs baudžiamąjį nusižengimą, neatsargų, nesunkų ar apysunkį nusikaltimą, gali būti teismo atleistas nuo baudžiamosios atsakomybės, jeigu dėl padarytos žalos dydžio, nusikalstamos veikos dalyko ar kitų jos požymių ypatumų veika pripažįstama mažareikšme.

_Straipsnio pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**38 straipsnis. Atleidimas nuo baudžiamosios atsakomybės, kai kaltininkas ir nukentėjęs asmuo susitaiko**

1\. Asmuo, padaręs baudžiamąjį nusižengimą, neatsargų arba nesunkų ar apysunkį tyčinį nusikaltimą, gali būti teismo atleistas nuo baudžiamosios atsakomybės, jeigu:

1. jis prisipažino padaręs nusikalstamą veiką ir

2. savu noru atlygino ar pašalino fiziniam ar juridiniam asmeniui padarytą turtinę ir (ar) neturtinę žalą arba susitarė dėl šios žalos atlyginimo ar pašalinimo, ir

_Straipsnio punkto pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

3. susitaikė su nukentėjusiu asmeniu arba juridinio asmens ar valstybės institucijos atstovu, ir;

4. yra pagrindo manyti, kad jis nedarys naujų nusikalstamų veikų.

2\. Šio straipsnio 1 dalyje numatytais pagrindais negali būti atleistas nuo baudžiamosios atsakomybės pavojingas recidyvistas, taip pat asmuo, kuris anksčiau jau buvo atleistas nuo baudžiamosios atsakomybės kaip susitaikęs su nukentėjusiu asmeniu, jeigu nuo ikiteisminio tyrimo teisėjo ar teismo sprendimo atleisti asmenį nuo baudžiamosios atsakomybės įsiteisėjimo dienos iki naujos veikos padarymo praėjo mažiau negu treji metai.

_Straipsnio dalies pakeitimai:_

_Nr. , 2015-03-19, paskelbta TAR 2015-03-23, i. k. 2015-04087_

_Nr. , 2024-04-25, paskelbta TAR 2024-05-02, i. k. 2024-08214_

3\. Jeigu asmuo, atleistas nuo baudžiamosios atsakomybės pagal šio straipsnio 1 dalį, per vienerius metus padarė baudžiamąjį nusižengimą ar neatsargų nusikaltimą arba be pateisinamų priežasčių nevykdo teismo patvirtinto susitarimo dėl žalos atlyginimo sąlygų ir tvarkos, teismas gali panaikinti sprendimą dėl atleidimo nuo baudžiamosios atsakomybės ir spręsti dėl tokio asmens baudžiamosios atsakomybės už visas padarytas nusikalstamas veikas.

4\. Jeigu asmuo, atleistas nuo baudžiamosios atsakomybės pagal šio straipsnio 1 dalį, per vienerius metus padarė naują tyčinį nusikaltimą, ankstesnis sprendimas atleisti nuo baudžiamosios atsakomybės nustoja galioti ir sprendžiama dėl tokio asmens baudžiamosios atsakomybės už visas padarytas nusikalstamas veikas.

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Nr._ [_XI-677_](http://www3.lrs.lt/cgi-bin/preps2?a=365360&b=)_, 2010-02-11, Žin., 2010, Nr. 20-927 (2010-02-18)_

**39 straipsnis. Atleidimas nuo baudžiamosios atsakomybės, kai yra lengvinančių aplinkybių**

1\. Asmuo, padaręs baudžiamąjį nusižengimą arba neatsargų nusikaltimą, teismo motyvuotu sprendimu gali būti atleistas nuo baudžiamosios atsakomybės, jeigu:

1. jis pirmą kartą padarė nusikalstamą veiką ir

2. yra nors viena šio kodekso 59 straipsnyje numatyta atsakomybę lengvinanti aplinkybė, ir

3. nėra atsakomybę sunkinančių aplinkybių.

2\. Asmuo, padaręs nesunkų tyčinį nusikaltimą, teismo motyvuotu sprendimu gali būti atleistas nuo baudžiamosios atsakomybės, jeigu:

1. jis pirmą kartą padarė nusikalstamą veiką ir

2. yra ne mažiau kaip dvi šio kodekso 59 straipsnyje numatytos atsakomybę lengvinančios aplinkybės, ir

3. nėra atsakomybę sunkinančių aplinkybių.

_Straipsnio pakeitimai:_

_Nr. , 2015-03-19, paskelbta TAR 2015-03-23, i. k. 2015-04087_

_Nr. , 2024-04-25, paskelbta TAR 2024-05-02, i. k. 2024-08214_

**39<sup>1</sup> straipsnis. Atleidimas nuo baudžiamosios atsakomybės, kai asmuo aktyviai padėjo atskleisti organizuotos grupės, teroristinės grupės ar nusikalstamo susivienijimo narių padarytas nusikalstamas veikas**

1\. Asmuo, įtariamas dalyvavęs organizuotai grupei, teroristinei grupei ar nusikalstamam susivienijimui darant nusikalstamas veikas arba priklausęs nusikalstamam susivienijimui, gali būti atleistas nuo baudžiamosios atsakomybės, jeigu jis prisipažino dalyvavęs darant tokią nusikalstamą veiką ar priklausęs nusikalstamam susivienijimui ir aktyviai padėjo atskleisti organizuotos grupės, teroristinės grupės ar nusikalstamo susivienijimo narių padarytas nusikalstamas veikas.

2\. Šio straipsnio 1 dalis netaikoma asmeniui, kuris dalyvavo tyčia nužudant arba kuris tokiais pagrindais nuo baudžiamosios atsakomybės jau buvo atleistas, taip pat organizuotos grupės, teroristinės grupės ar nusikalstamo susivienijimo organizatoriui ar vadovui.

_Straipsnio pakeitimai:_

_Nr. , 2024-03-14, paskelbta TAR 2024-03-15, i. k. 2024-04809_

**39<sup>2</sup> straipsnis. Pranešėjo atleidimas nuo baudžiamosios atsakomybės**

1\. Asmuo, padaręs baudžiamąjį nusižengimą, neatsargų arba nesunkų ar apysunkį nusikaltimą, gali būti teismo atleistas nuo baudžiamosios atsakomybės, jeigu:

1. jis pripažintas pranešėju pagal Lietuvos Respublikos pranešėjų apsaugos įstatymą ir

2. prisipažino padaręs nusikalstamą veiką, ir

3. aktyviai padėjo atskleisti kito asmens padarytą nusikalstamą veiką, ir

4. nusikalstama veika, kurią jis padėjo atskleisti, pagal savo pobūdį yra pavojingesnė negu jo paties padaryta nusikalstama veika.

2\. Šio straipsnio 1 dalyje nurodytais pagrindais nuo baudžiamosios atsakomybės negali būti atleistas pavojingas recidyvistas, asmuo, kuris turi teistumą, kuris buvo nusikalstamos veikos, kurią jis padėjo atskleisti, organizatorius.

3\. Jeigu asmuo, atleistas nuo baudžiamosios atsakomybės pagal šio straipsnio 1 dalį, per vienerius metus padarė baudžiamąjį nusižengimą ar neatsargų nusikaltimą, teismas gali panaikinti sprendimą dėl atleidimo nuo baudžiamosios atsakomybės ir spręsti dėl tokio asmens baudžiamosios atsakomybės už visas padarytas nusikalstamas veikas.

4\. Jeigu asmuo, atleistas nuo baudžiamosios atsakomybės pagal šio straipsnio 1 dalį, per vienerius metus padarė naują tyčinį nusikaltimą, ankstesnis sprendimas atleisti nuo baudžiamosios atsakomybės nustoja galioti ir sprendžiama dėl tokio asmens baudžiamosios atsakomybės už visas padarytas nusikalstamas veikas.

_Papildyta straipsniu:_

_Nr. , 2018-12-20, paskelbta TAR 2018-12-28, i. k. 2018-21873_

**40 straipsnis. Atleidimas nuo baudžiamosios atsakomybės pagal laidavimą**

1\. Asmuo, padaręs baudžiamąjį nusižengimą, neatsargų arba nesunkų ar apysunkį tyčinį nusikaltimą, teismo gali būti atleistas nuo baudžiamosios atsakomybės, jeigu yra asmens, kuris vertas teismo pasitikėjimo, prašymas perduoti kaltininką jo atsakomybei pagal laidavimą. Laidavimas gali būti paskirtas su užstatu arba be jo.

2\. Asmuo, padaręs baudžiamąjį nusižengimą arba neatsargų ar nesunkų nusikaltimą, teismo gali būti atleistas nuo baudžiamosios atsakomybės pagal laidavimą, jeigu:

1. visiškai pripažino savo kaltę ir gailisi padaręs nusikalstamą veiką ir

2. bent iš dalies atlygino ar pašalino padarytą turtinę ir (ar) neturtinę žalą arba įsipareigojo ją atlyginti, jeigu ji buvo padaryta, per terminą, kuris negali būti ilgesnis negu laidavimo terminas, ir

3. yra pagrindo manyti, kad jis visiškai atlygins ar pašalins padarytą turtinę ir (ar) neturtinę žalą, laikysis įstatymų ir nedarys naujų nusikalstamų veikų.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

3\. Asmuo, padaręs apysunkį nusikaltimą, teismo gali būti atleistas nuo baudžiamosios atsakomybės pagal laidavimą, jeigu:

1. jis pirmą kartą padarė nusikalstamą veiką ir

2. visiškai pripažino savo kaltę ir gailisi padaręs nusikalstamą veiką, ir

3. bent iš dalies atlygino ar pašalino padarytą turtinę ir (ar) neturtinę žalą arba įsipareigojo ją atlyginti, jeigu ji buvo padaryta, per terminą, kuris negali būti ilgesnis negu laidavimo terminas, ir

4. yra pagrindo manyti, kad jis visiškai atlygins ar pašalins padarytą turtinę ir (ar) neturtinę žalą, laikysis įstatymų ir nedarys naujų nusikalstamų veikų.

_Papildyta straipsnio dalimi:_

_Nr. , 2024-04-25, paskelbta TAR 2024-05-02, i. k. 2024-08214_

4\. Laiduotojas gali būti kaltininko tėvai, artimieji giminaičiai ar kiti teismo pasitikėjimo verti asmenys. Teismas, priimdamas sprendimą, atsižvelgia į laiduotojo asmenines savybes ar veiklos pobūdį ir galimybę daryti teigiamą įtaką kaltininkui.

_Straipsnio dalies numeracijos pakeitimas:_

_Nr. , 2024-04-25, paskelbta TAR 2024-05-02, i. k. 2024-08214_

5\. Laidavimo terminas nustatomas nuo vienerių iki trejų metų.

_Straipsnio dalies numeracijos pakeitimas:_

_Nr. , 2024-04-25, paskelbta TAR 2024-05-02, i. k. 2024-08214_

6\. Prašydamas perduoti asmenį pagal laidavimą su užstatu, laiduotojas įsipareigoja įmokėti teismo nustatyto dydžio užstatą. Atsižvelgdamas į laiduotojo asmenines savybes ir jo turtinę padėtį, teismas nustato užstato dydį arba sprendžia dėl atleidimo nuo baudžiamosios atsakomybės pagal laidavimą be užstato. Užstatas grąžinamas pasibaigus laidavimo terminui, jeigu asmuo, už kurį buvo laiduota, per teismo nustatytą laidavimo terminą nepadarė naujos nusikalstamos veikos.

_Straipsnio dalies numeracijos pakeitimas:_

_Nr. , 2024-04-25, paskelbta TAR 2024-05-02, i. k. 2024-08214_

7\. Laiduotojas turi teisę atsisakyti laidavimo. Šiuo atveju teismas, atsižvelgdamas į laidavimo atsisakymo priežastis, sprendžia dėl užstato grąžinimo, taip pat dėl asmens baudžiamosios atsakomybės už padarytą nusikalstamą veiką, kito laiduotojo paskyrimo ar asmens atleidimo nuo baudžiamosios atsakomybės.

_Straipsnio dalies numeracijos pakeitimas:_

_Nr. , 2024-04-25, paskelbta TAR 2024-05-02, i. k. 2024-08214_

8\. Jeigu asmuo, atleistas nuo baudžiamosios atsakomybės pagal laidavimą, laidavimo metu padarė naują baudžiamąjį nusižengimą ar neatsargų nusikaltimą arba be pateisinamų priežasčių nevykdo teismo patvirtinto susitarimo dėl turtinės ir (ar) neturtinės žalos atlyginimo sąlygų ir tvarkos, teismas gali panaikinti sprendimą atleisti nuo baudžiamosios atsakomybės ir spręsti dėl šio asmens baudžiamosios atsakomybės už visas padarytas veikas.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

9\. Jeigu asmuo, atleistas nuo baudžiamosios atsakomybės pagal laidavimą, laidavimo metu padarė naują tyčinį nusikaltimą, ankstesnis sprendimas atleisti jį nuo baudžiamosios atsakomybės nustoja galioti ir sprendžiama dėl šio asmens baudžiamosios atsakomybės už visas padarytas nusikalstamas veikas.

_Straipsnio dalies numeracijos pakeitimas:_

_Nr. , 2024-04-25, paskelbta TAR 2024-05-02, i. k. 2024-08214_

10\. Šio straipsnio 2 ir 3 dalyse numatytais pagrindais nuo baudžiamosios atsakomybės negali būti atleistas pavojingas recidyvistas, taip pat asmuo, kuris anksčiau jau buvo atleistas nuo baudžiamosios atsakomybės pagal laidavimą, jeigu nuo ikiteisminio tyrimo teisėjo ar teismo sprendimo atleisti asmenį nuo baudžiamosios atsakomybės įsiteisėjimo dienos iki naujos veikos padarymo praėjo mažiau negu treji metai.

_Papildyta straipsnio dalimi:_

_Nr. , 2024-04-25, paskelbta TAR 2024-05-02, i. k. 2024-08214_

**40<sup>1</sup> straipsnis. Juridinio asmens atleidimas nuo baudžiamosios atsakomybės**

Šio kodekso 36, 37, 38, 39 ir 40 straipsniuose numatyti atleidimo nuo baudžiamosios atsakomybės pagrindai gali būti taikomi ir juridiniams asmenims.

_Papildyta straipsniu:_

_Nr. , 2024-04-25, paskelbta TAR 2024-05-02, i. k. 2024-08214_

**VII SKYRIUS**

**BAUSMĖ**

**41 straipsnis. Bausmė ir jos paskirtis**

1\. Bausmė yra valstybės prievartos priemonė, skiriama teismo nuosprendžiu nusikaltimą ar baudžiamąjį nusižengimą padariusiam asmeniui.

2\. Bausmės paskirtis:

1. sulaikyti asmenis nuo nusikalstamų veikų darymo;

2. nubausti nusikalstamą veiką padariusį asmenį;

3. atimti ar apriboti nuteistam asmeniui galimybę daryti naujas nusikalstamas veikas;

4. paveikti bausmę atlikusius asmenis, kad laikytųsi įstatymų ir vėl nenusikalstų;

5. užtikrinti teisingumo principo įgyvendinimą**.**

**42 straipsnis. Bausmių rūšys**

1\. Padariusiam nusikaltimą asmeniui gali būti skiriamos šios bausmės:

1. viešieji darbai;

2. bauda;

3. laisvės apribojimas;

4. areštas;

5. terminuotas laisvės atėmimas;

6. laisvės atėmimas iki gyvos galvos.

2\. Padariusiam baudžiamąjį nusižengimą asmeniui gali būti skiriamos šios bausmės:

1. viešieji darbai;

2. bauda;

3. laisvės apribojimas;

4. areštas.

3\. Asmeniui, padariusiam vieną nusikaltimą ar baudžiamąjį nusižengimą, gali būti skiriama tik viena bausmė.

4\. Šio kodekso 63 ir 64 straipsniuose numatytais atvejais gali būti skiriamos dvi bausmės.

5\. Jeigu už kelis padarytus nusikaltimus skiriamos daugiau negu dvi skirtingų rūšių bausmės, teismas, skirdamas galutinę subendrintą bausmę, iš paskirtų bausmių palieka dvi bausmes: vieną iš jų – griežčiausią, o kitą parenka savo nuožiūra.

6\. Padariusiam nusikalstamą veiką asmeniui kartu su bausme, remiantis šio kodekso 67, 68, 68<sup>1</sup>, 69, 70, 71, 72, 72<sup>1</sup>, 72<sup>2</sup>, 72<sup>3</sup>, 72<sup>4</sup> ir 72<sup>5</sup> straipsniais, gali būti skiriamos viena arba daugiau baudžiamojo poveikio priemonių. Kartu su baudos bausme įmoka į Nukentėjusių nuo nusikaltimų asmenų fondą neskiriama. Kartu su viešųjų darbų bausme neskiriama atlikti nemokamų darbų.

_Straipsnio dalies pakeitimai:_

_Nr. , 2015-05-07, paskelbta TAR 2015-05-18, i. k. 2015-07563_

_Nr. , 2019-06-27, paskelbta TAR 2019-07-05, i. k. 2019-11177_

_Nr. , 2020-11-05, paskelbta TAR 2020-11-18, i. k. 2020-24238_

_Nr. , 2024-04-25, paskelbta TAR 2024-05-02, i. k. 2024-08214_

7\. Bausmių rūšis juridiniams asmenims ir bausmių skyrimo nepilnamečiams ypatumus nustato šio kodekso 43, 58<sup>1</sup> ir 90 straipsniai.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_X-1597_](http://www3.lrs.lt/cgi-bin/preps2?a=323071&b=)_, 2008-06-12, Žin., 2008, Nr. 73-2796 (2008-06-27)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**43 straipsnis. Bausmių rūšys juridiniams asmenims**

1\. Juridiniam asmeniui už padarytą nusikalstamą veiką gali būti skiriamos šios bausmės:

1. bauda;

2. juridinio asmens veiklos apribojimas;

3. juridinio asmens likvidavimas.

2\. Teismas, paskyręs bausmę juridiniam asmeniui, gali nutarti paskelbti šį nuosprendį per visuomenės informavimo priemones. Nuosprendis, kuriuo teismas juridiniam asmeniui paskiria bausmę už sunkų ar labai sunkų nusikaltimą ir šio kodekso XXXIII skyriuje numatytus nusikaltimus, privalo būti paskelbtas per visuomenės informavimo priemones.

_Straipsnio dalies pakeitimai:_

_Nr. , 2017-09-28, paskelbta TAR 2017-10-05, i. k. 2017-15859_

_Nr. , 2024-04-25, paskelbta TAR 2024-05-02, i. k. 2024-08214_

3\. Juridiniam asmeniui už vieną nusikalstamą veiką gali būti skiriama tik viena bausmė.

4\. Juridiniams asmenims skiriamos bausmės šio kodekso specialiosios dalies straipsnių sankcijose nenurodomos. Teismas, skirdamas bausmę juridiniam asmeniui, vadovaujasi šio straipsnio 1 dalyje nustatytu bausmių sąrašu.

5\. Juridiniam asmeniui kartu su bausme, remiantis šio kodekso 67, 69, 71, 72, 72<sup>3</sup>, 72<sup>6</sup>, 72<sup>7</sup> ir 72<sup>8</sup> straipsniais, gali būti skiriamos viena arba daugiau baudžiamojo poveikio priemonių.

_Papildyta straipsnio dalimi:_

_Nr. , 2019-06-27, paskelbta TAR 2019-07-05, i. k. 2019-11177_

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**44 straipsnis.** _Neteko galios nuo 2011-07-05._

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**45 straipsnis.** _Neteko galios nuo 2011-07-05._

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**46 straipsnis. Viešieji darbai**

1\. Viešuosius darbus teismas skiria šio kodekso specialiojoje dalyje numatytais atvejais. Viešieji darbai skiriami tik tuo atveju, jeigu kaltinamasis sutinka.

_Straipsnio dalies pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

2\. Viešieji darbai skiriami nuo vieno mėnesio iki vienerių metų. Bausmės terminas skaičiuojamas mėnesiais. Asmuo, nuteistas atlikti viešuosius darbus, įpareigojamas per teismo paskirtą laiką neatlygintinai dirbti nuo 10 iki 40 valandų per mėnesį visuomenės labui.

3\. Viešųjų darbų atlikimo laikas bei darbo valandų skaičius straipsnio sankcijoje nenurodomas. Tai nustato teismas, skirdamas bausmę, tačiau šis laikas negali būti ilgesnis nei 480 valandų, kai bausmė skiriama už nusikaltimą, ir 240 valandų, kai bausmė skiriama už baudžiamąjį nusižengimą.

4\. Darbą nuteistajam parenka bausmę vykdanti institucija kartu su savivaldybių vykdomosiomis institucijomis.

5\. Jeigu dėl objektyvių priežasčių asmuo negali atlikti pagal šį straipsnį jam paskirtų viešųjų darbų, teismas gali atleisti jį nuo šios bausmės vietoj jos paskirdamas šio kodekso IX skyriuje numatytą vieną ar kelias baudžiamojo poveikio priemones arba XI skyriuje numatytą vieną ar kelias auklėjamojo poveikio priemones, kai nuo viešųjų darbų bausmės atleidžiamas nepilnametis.

_Straipsnio dalies pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

6\. Jeigu asmuo dėl pateisinamų priežasčių per teismo paskirtą laiką neišdirbo paskirtų viešųjų darbų valandų, teismas gali pratęsti viešųjų darbų laiką, kol šis asmuo išdirbs paskirtas valandas.

7\. Jeigu asmuo vengia atlikti viešuosius darbus, bausmę vykdanti institucija įspėja nuteistąjį dėl galimų teisinių pasekmių. Jeigu asmuo ir po įspėjimo vengia atlikti viešuosius darbus, teismas bausmę vykdančios institucijos teikimu gali pakeisti viešuosius darbus bauda arba laisvės apribojimu. Viešieji darbai keičiami bauda arba laisvės apribojimu pagal šio kodekso 47, 48 ir 65 straipsniuose nustatytas taisykles.

_Straipsnio dalies pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

8\. _Neteko galios 2019-07-06_.

_Straipsnio dalies pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_XI-742_](http://www3.lrs.lt/cgi-bin/preps2?a=369669&b=)_, 2010-04-13, Žin., 2010, Nr. 48-2292 (2010-04-27)_

**47 straipsnis. Bauda**

1\. Bauda yra piniginė bausmė, teismo skiriama šio kodekso specialiojoje dalyje numatytais atvejais.

2\. Bauda skaičiuojama minimalaus gyvenimo lygio (MGL) dydžiais.

3\. Nustatoma bauda:

1. už baudžiamąjį nusižengimą – nuo 15 iki 500 MGL dydžio;

2. už nesunkų nusikaltimą – nuo 50 iki 2 000 MGL dydžio;

3. už apysunkį nusikaltimą – nuo 100 iki 4 000 MGL dydžio;

4. už sunkų nusikaltimą – nuo 150 iki 6 000 MGL dydžio;

5. už neatsargų nusikaltimą – nuo 20 iki 750 MGL dydžio.

4\. Juridiniam asmeniui nustatoma nuo 200 iki 100 000 MGL dydžio bauda.

4<sup>1</sup>. Jeigu juridinio asmens metinės pajamos iki nusikaltimo padarymo ėjusiais metais viršijo 300 000 MGL, jam skiriama nuo 2 iki 15 procentų metinių pajamų, gautų iki nusikaltimo padarymo ėjusiais metais, dydžio bauda. Šiuo atveju juridiniam asmeniui skiriamos baudos maksimalus dydis negali būti mažesnis nei 100 000 MGL.

_Papildyta straipsnio dalimi:_

_Nr. , 2024-04-25, paskelbta TAR 2024-05-02, i. k. 2024-08214_

5\. Baudos dydis už padarytą nusikalstamą veiką straipsnio sankcijoje nenurodomas. Jį nustato teismas, skirdamas bausmę.

6\. Už šio kodekso XXXIII skyriuje numatytas nusikalstamas veikas skiriama bauda negali būti mažesnė negu nustatyto nusikalstamos veikos dalyko, kaltininko padarytos turtinės žalos arba kaltininko gautos ar siektos gauti turtinės naudos sau ar kitam asmeniui dydis. Kai yra keli baudos dydžio apskaičiavimo kriterijai, skiriamos baudos dydis apskaičiuojamas pagal tą, kurio vertė, išreikšta pinigais, yra didžiausia. Kai bauda skiriama vadovaujantis šioje dalyje nustatytomis taisyklėmis, galutinė teismo paskirta bauda už šio kodekso XXXIII skyriuje numatytas nusikalstamas veikas gali viršyti šio straipsnio 3, 4 ir 4<sup>1</sup> dalyse nurodytus maksimalius baudos dydžius, tačiau negali būti mažesnė negu šio straipsnio 3, 4 ir 4<sup>1</sup> dalyse numatyti minimalūs baudos dydžiai.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

7\. Jeigu asmuo neturi lėšų sumokėti teismo paskirtą baudą, teismas, vadovaudamasis šio kodekso 65 straipsnyje nustatytomis taisyklėmis, nuteistojo sutikimu šią bausmę gali pakeisti viešaisiais darbais.

8\. Jeigu asmuo vengia savo noru sumokėti baudą ir nėra galimybių ją išieškoti, teismas gali pakeisti baudą laisvės apribojimu. Keisdamas baudą laisvės apribojimu, teismas vadovaujasi šio kodekso 48 ir 65 straipsniuose nustatytomis taisyklėmis.

_Straipsnio dalies pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

_Straipsnio pakeitimai:_

_Nr. , 2017-09-28, paskelbta TAR 2017-10-05, i. k. 2017-15859_

**48 straipsnis. Laisvės apribojimas**

1\. Laisvės apribojimo bausmę teismas skiria šio kodekso specialiojoje dalyje numatytais atvejais.

2\. Laisvės apribojimo bausmė gali būti skiriama nuo trijų mėnesių iki dvejų metų. Bausmės terminas skaičiuojamas metais ir mėnesiais.

3\. Skirdamas laisvės apribojimo bausmę, teismas paprastai paskiria kaltinamajam intensyvią priežiūrą – nuteistojo buvimo vietos pagal nustatytą laiką kontrolę elektroninio stebėjimo priemonėmis. Nuteistojo buvimo vietą ir laiką nustato teismas.

4\. Kartu su intensyvia priežiūra arba vietoj jos teismas gali asmenį, kuriam paskirta laisvės apribojimo bausmė, įpareigoti:

1. dalyvauti elgesio pataisos programoje;

2. neatlygintinai išdirbti iki 200 valandų per teismo nustatytą, bet ne ilgesnį kaip laisvės apribojimo laiką sveikatos priežiūros, socialinių paslaugų įstaigose ar nevalstybinėse organizacijose, kurios rūpinasi senyvo amžiaus asmenimis, asmenimis su negalia ar kitais pagalbos reikalingais žmonėmis;

_Straipsnio punkto pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

3. atlyginti nusikalstama veika padarytą turtinę ir (ar) neturtinę žalą ar jos dalį arba tokią žalą pašalinti savo darbu per teismo nustatytą terminą, kuris negali būti ilgesnis negu dveji metai;

_Straipsnio punkto pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

4. pradėti dirbti arba užsiregistruoti Užimtumo tarnyboje prie Lietuvos Respublikos socialinės apsaugos ir darbo ministerijos, mokytis;

5. gydytis nuo alkoholizmo, narkomanijos, toksikomanijos ar venerinės ligos, kai nuteistasis sutinka.

5\. Kartu su intensyvia priežiūra, įpareigojimais arba vietoj jų teismas gali asmeniui, kuriam paskirta laisvės apribojimo bausmė, uždrausti:

1. lankytis tam tikrose vietose;

2. bendrauti su tam tikrais asmenimis ar asmenų grupėmis;

3. turėti, naudoti, įgyti, saugoti pačiam ar perduoti saugoti kitiems asmenims tam tikrus daiktus;

4. vartoti psichiką veikiančias medžiagas.

6\. Teismas asmeniui, kuriam paskirta laisvės apribojimo bausmė, gali paskirti šio kodekso IX skyriuje numatytą vieną ar kelias baudžiamojo poveikio priemones arba XI skyriuje numatytą vieną ar kelias auklėjamojo poveikio priemones, kai laisvės apribojimo bausmė skiriama nepilnamečiui, ir (ar) kitus baudžiamajame įstatyme nenumatytus draudimus ar įpareigojimus, jeigu, teismo nuomone, tai darytų teigiamą įtaką jo elgesiui.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

7\. Laisvės apribojimo bausmės vykdymo metu teismas bausmę vykdančios institucijos teikimu gali pakeisti intensyvią priežiūrą, paskirtas baudžiamojo poveikio priemones, auklėjamojo poveikio priemones, įpareigojimus ir (ar) draudimus kitomis šio kodekso IX skyriuje numatytomis baudžiamojo poveikio priemonėmis arba XI skyriuje numatytomis auklėjamojo poveikio priemonėmis, kai laisvės apribojimo bausmė paskirta nepilnamečiui, įpareigojimais, draudimais, paskirti papildomų šio kodekso IX skyriuje numatytų baudžiamojo poveikio priemonių arba XI skyriuje numatytų auklėjamojo poveikio priemonių, kai laisvės apribojimo bausmė paskirta nepilnamečiui, ir (ar) šio straipsnio 4, 5 ir 6 dalyse nurodytų įpareigojimų ir (ar) draudimų, taip pat intensyvią priežiūrą, jeigu tai darytų teigiamą įtaką nuteistojo elgesiui.

8\. Jeigu nuteistasis vengia atlikti laisvės apribojimo bausmę, teismas bausmę vykdančios institucijos teikimu gali papildomai paskirti šio kodekso IX skyriuje numatytų baudžiamojo poveikio priemonių arba XI skyriuje numatytų auklėjamojo poveikio priemonių, kai laisvės apribojimo bausmė paskirta nepilnamečiui, ir (ar) šio straipsnio 4, 5 ir 6 dalyse nurodytų įpareigojimų ir (ar) draudimų, taip pat intensyvią priežiūrą arba laisvės apribojimo bausmę pakeisti areštu. Laisvės apribojimo bausmė keičiama areštu pagal šio kodekso 49 ir 65 straipsniuose nustatytas taisykles.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_XI-1861_](http://www3.lrs.lt/cgi-bin/preps2?a=415895&b=)_, 2011-12-22, Žin., 2012, Nr. 5-138 (2012-01-07)_

_Straipsnio pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

**49 straipsnis. Areštas**

1\. Areštą teismas skiria šio kodekso specialiojoje dalyje numatytais atvejais.

2\. Areštas yra trumpalaikis laisvės atėmimas. Arešto terminas skaičiuojamas paromis.

_Straipsnio dalies pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

3\. Už nusikaltimą nustatoma nuo penkiolikos iki devyniasdešimties parų arešto, už baudžiamąjį nusižengimą – nuo dešimties iki keturiasdešimt penkių parų arešto.

4\. Arešto laikas už nusikalstamą veiką straipsnio sankcijoje nenurodomas. Jį nustato teismas, skirdamas bausmę.

5\. _Neteko galios 2019-07-06_.

_Straipsnio dalies pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

6\. Areštas neskiriamas nėščioms moterims ir gali būti neskiriamas asmenims, auginantiems vaiką iki trejų metų, atsižvelgiant į vaiko interesus.

**50 straipsnis. Terminuotas laisvės atėmimas**

1\. Terminuotą laisvės atėmimą teismas skiria šio kodekso specialiojoje dalyje numatytais atvejais. Bausmės terminas skaičiuojamas metais, mėnesiais ir dienomis.

2\. Terminuoto laisvės atėmimo bausmė gali būti skiriama nuo trijų mėnesių iki dvidešimties metų. Jeigu skiriama bausmė pagal šio kodekso 64 straipsnį, kai neatlikus bausmės padaromas naujas nusikaltimas, gali būti paskirta iki dvidešimt penkerių metų laisvės atėmimo bausmė.

3\. _Neteko galios 2020-07-01_.

_Straipsnio dalies pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

**51 straipsnis. Laisvės atėmimas iki gyvos galvos**

1\. Laisvės atėmimo iki gyvos galvos bausmę teismas skiria šio kodekso specialiojoje dalyje numatytais atvejais.

2\. Nuteistajam atlikus dvidešimt metų laisvės atėmimo iki gyvos galvos bausmės, klausimą dėl jam paskirtos laisvės atėmimo iki gyvos galvos bausmės pakeitimo terminuoto laisvės atėmimo bausme nagrinėja ir išsprendžia teismas pagal bausmę vykdančios institucijos teikimą. Jeigu teismas nusprendžia pakeisti laisvės atėmimo iki gyvos galvos bausmę terminuoto laisvės atėmimo bausme, terminuoto laisvės atėmimo bausmės terminas negali būti trumpesnis negu penkeri ir ilgesnis negu dešimt metų nuo teismo nutarties įsiteisėjimo dienos. Spręsdamas laisvės atėmimo iki gyvos galvos bausmės pakeitimo terminuoto laisvės atėmimo bausme klausimą, teismas atsižvelgia į nuteistojo nusikalstamo elgesio riziką, nuteistojo elgesį bausmės atlikimo metu, bausmės tikslus ir atliktos bausmės poveikį nuteistajam, ar nuteistasis atlygino ar pašalino reikšmingą padarytos žalos dalį ir įsipareigoja ją visiškai atlyginti ar pašalinti. Laisvės atėmimo iki gyvos galvos bausmės pakeitimo terminuoto laisvės atėmimo bausme tvarką nustato Lietuvos Respublikos baudžiamojo proceso kodeksas.

_Straipsnio dalies pakeitimai:_

_Nr. , 2019-03-21, paskelbta TAR 2019-04-02, i. k. 2019-05331_

3. _Neteko galios nuo 2023-01-01_

_Straipsnio dalies naikinimas:_

_Nr. , 2022-06-28, paskelbta TAR 2022-07-15, i. k. 2022-15557_

_Straipsnio dalies pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

4\. Šio straipsnio 2 dalyje nurodytas dvidešimties metų laisvės atėmimo iki gyvos galvos bausmės terminas skaičiuojamas nuo suėmimo taikymo arba paskirtos laisvės atėmimo iki gyvos galvos bausmės atlikimo pradžios. Jeigu nuteistasis laisvės atėmimo iki gyvos galvos bausmės atlikimo metu padaro naują tyčinį nusikaltimą, šio straipsnio 2 dalyje nurodyto dvidešimties metų termino skaičiavimo eiga nutrūksta ir terminas pradedamas skaičiuoti iš naujo nuo tyčinio nusikaltimo padarymo dienos.

_Papildyta straipsnio dalimi:_

_Nr. , 2019-03-21, paskelbta TAR 2019-04-02, i. k. 2019-05331_

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

**52 straipsnis. Juridinio asmens veiklos apribojimas**

1\. Teismas, skirdamas juridinio asmens veiklos apribojimo bausmę, uždraudžia juridiniam asmeniui dalyvauti tam tikruose sandoriuose, verstis tam tikra veikla ar panaikina šio juridinio asmens veiklos, kurią vykdant buvo padaryta nusikalstama veika, leidimus ir (ar) licencijas, ar įpareigoja uždaryti tam tikrą juridinio asmens padalinį.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

2\. Juridinio asmens veikla gali būti apribota nuo vienerių iki penkerių metų. Šios bausmės terminas skaičiuojamas metais ir mėnesiais.

**53 straipsnis. Juridinio asmens likvidavimas**

Teismas, skirdamas juridinio asmens likvidavimo bausmę, įpareigoja juridinį asmenį per teismo nustatytą terminą nutraukti visą ūkinę, komercinę, finansinę ar profesinę veiklą ir uždaryti visus juridinio asmens padalinius.

**VIII SKYRIUS**

**BAUSMĖS SKYRIMAS**

**54 straipsnis. Bendrieji bausmės skyrimo pagrindai**

1\. Teismas skiria bausmę pagal šio kodekso specialiosios dalies straipsnio, numatančio atsakomybę už padarytą nusikalstamą veiką, sankciją laikydamasis šio kodekso bendrosios dalies nuostatų.

2\. Skirdamas bausmę, teismas atsižvelgia į:

1. padarytos nusikalstamos veikos pavojingumo laipsnį;

2. kaltės formą ir rūšį;

3. padarytos nusikalstamos veikos motyvus ir tikslus;

4. nusikalstamos veikos stadiją;

5. kaltininko asmenybę;

6. asmens kaip bendrininko dalyvavimo darant nusikalstamą veiką formą ir rūšį;

7. atsakomybę lengvinančias bei sunkinančias aplinkybes;

8. nusikalstama veika padarytą žalą.

_Papildyta straipsnio punktu:_

_Nr. , 2017-09-28, paskelbta TAR 2017-10-05, i. k. 2017-15859_

3\. Jeigu straipsnio sankcijoje numatytos bausmės paskyrimas aiškiai prieštarautų teisingumo principui, teismas, vadovaudamasis bausmės paskirtimi, gali motyvuotai paskirti švelnesnę bausmę. Jeigu paskirtos laisvės atėmimo bausmės vykdymas aiškiai prieštarautų teisingumo principui, teismas, vadovaudamasis bausmės paskirtimi, gali motyvuotai visiškai arba iš dalies atidėti paskirtos bausmės vykdymą, išskyrus atvejus, kai padaromas labai sunkus nusikaltimas.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**55 straipsnis. Bausmės skyrimas asmeniui, pirmą kartą teisiamam už neatsargų arba nesunkų ar apysunkį tyčinį nusikaltimą**

Asmeniui, pirmą kartą teisiamam už neatsargų arba nesunkų ar apysunkį tyčinį nusikaltimą, teismas paprastai skiria su areštu arba terminuotu laisvės atėmimu nesusijusias bausmes. Skirdamas arešto arba terminuoto laisvės atėmimo bausmę, teismas privalo motyvuoti savo sprendimą.

_Straipsnio pakeitimai:_

_Nr. , 2015-03-19, paskelbta TAR 2015-03-23, i. k. 2015-04087_

_Nr. , 2019-06-27, paskelbta TAR 2019-07-05, i. k. 2019-11177_

**56 straipsnis. Bausmės skyrimas pavojingam recidyvistui už tyčinio nusikaltimo padarymą**

Pavojingam recidyvistui už tyčinį nusikaltimą skiriama griežtesnė negu straipsnio sankcijoje už padarytą nusikaltimą nustatytos laisvės atėmimo bausmės vidurkis bausmė. Kitokia bausmė pavojingam recidyvistui gali būti skiriama tik šio kodekso 62 straipsnyje numatytais pagrindais.

_Straipsnio pakeitimai:_

_Nr. , 2015-03-19, paskelbta TAR 2015-03-23, i. k. 2015-04087_

**57 straipsnis. Bausmės skyrimas už rengimąsi ir pasikėsinimą padaryti nusikalstamą veiką**

1\. Bausmė už rengimąsi ar pasikėsinimą padaryti nusikaltimą ar baudžiamąjį nusižengimą skiriama bendra tvarka, atsižvelgiant į kaltininko padarytų veiksmų pavojingumą, į tai, kiek nusikalstamas ketinimas įgyvendintas, ir į priežastis, dėl kurių nusikalstama veika nebuvo baigta.

2\. Už rengimąsi ar pasikėsinimą padaryti nusikalstamą veiką remiantis šio kodekso 62 straipsniu gali būti paskirta švelnesnė negu už pabaigtą nusikalstamą veiką numatyta bausmė.

**58 straipsnis. Bausmės skyrimas nusikalstamos veikos bendrininkams**

1\. Bausmė nusikaltimo ar baudžiamojo nusižengimo bendrininkams skiriama bendra tvarka, atsižvelgiant į asmens kaip bendrininko dalyvavimo darant nusikalstamą veiką rūšį, formą, vaidmenį ir pobūdį.

2\. Organizuotos grupės nariams už nusikaltimo padarymą paprastai skiriama griežtesnė bausmė negu bendrininkų grupės nariams.

**58<sup>1</sup> straipsnis. Bausmės skyrimo juridiniam asmeniui ypatumai**

1\. Teismas bausmę juridiniam asmeniui skiria, vadovaudamasis bendraisiais bausmių skyrimo pagrindais ir atsižvelgdamas į šiame straipsnyje nurodytus ypatumus.

2\. Skirdamas bausmę juridiniam asmeniui, teismas papildomai atsižvelgia į:

1. juridinio asmens organizacinę kultūrą ir veiklos kontrolės politiką;

2. juridinio asmens veiksmus, kurių šis juridinis asmuo ėmėsi, siekdamas pašalinti nusikalstamos veikos sukeltus padarinius ir įgyvendinti nusikalstamų veikų prevenciją;

3. anksčiau taikytas poveikio priemones ir jų veiksmingumą;

4. kitas reikšmingas aplinkybes.

_Papildyta straipsniu:_

_Nr. , 2024-04-25, paskelbta TAR 2024-05-02, i. k. 2024-08214_

**59 straipsnis. Atsakomybę lengvinančios aplinkybės**

1\. Atsakomybę lengvinančios aplinkybės yra šios:

1. kaltininkas suteikė nukentėjusiam asmeniui pagalbą arba kitais aktyviais veiksmais išvengė ar bandė išvengti sunkesnių padarinių;

2. kaltininkas prisipažino padaręs baudžiamojo įstatymo numatytą veiką ir nuoširdžiai gailisi arba padėjo išaiškinti šią veiką ar joje dalyvavusius asmenis;

3. kaltininkas savo noru atlygino ar pašalino padarytą žalą;

4. nusikalstama veika padaryta dėl labai sunkios turtinės arba beviltiškos kaltininko padėties;

5. veika padaryta dėl psichinės ar fizinės prievartos, jeigu tokia prievarta nepašalina baudžiamosios atsakomybės;

6. veikos padarymui įtakos turėjo provokuojantis ar rizikingas nukentėjusio asmens elgesys;

7. veika padaryta nukentėjusio asmens, kurio būklė beviltiška, prašymu;

8. veika padaryta pažeidžiant nusikalstamą veiką padariusio asmens sulaikymo, būtinojo reikalingumo, profesinės pareigos arba teisėsaugos institucijų užduoties vykdymo, įsakymo vykdymo, gamybinės ar ūkinės rizikos, mokslinio eksperimento teisėtumo sąlygas;

_Straipsnio punkto pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

9. veika padaryta peržengiant būtinosios ginties ribas, kai baudžiamasis įstatymas numato atsakomybę už būtinosios ginties ribų peržengimą;

10. veika padaryta dėl didelio susijaudinimo, kurį nulėmė neteisėti nukentėjusio asmens veiksmai;

11. veiką padarė ribotai pakaltinamas asmuo;

12. veiką padarė prieš jo valią nugirdytas ar apsvaigintas asmuo;

13. nepavykęs savanoriškas atsisakymas padaryti nusikalstamą veiką.

2\. Teismas gali pripažinti atsakomybę lengvinančiomis aplinkybėmis ir kitas šio straipsnio 1 dalyje nenurodytas aplinkybes.

3\. Skirdamas bausmę, teismas neatsižvelgia į tokią atsakomybę lengvinančią aplinkybę, kuri įstatyme numatyta kaip nusikaltimo sudėties požymis.

**60 straipsnis. Atsakomybę sunkinančios aplinkybės**

1\. Atsakomybę sunkinančios aplinkybės yra šios:

1. veiką padarė bendrininkų grupė. Teismas, atsižvelgdamas į kiekvieno bendrininko dalyvavimo darant nusikalstamą veiką pobūdį ir laipsnį, gali nepripažinti šios aplinkybės atsakomybę sunkinančia;

2. veiką padarė organizuota grupė;

3. veika padaryta dėl chuliganiškų ar savanaudiškų paskatų;

4. veika padaryta kankinant nukentėjusį asmenį ar kitaip itin žiauriai elgiantis arba tyčiojantis iš jo;

_Straipsnio punkto pakeitimai:_

_Nr. , 2020-11-05, paskelbta TAR 2020-11-18, i. k. 2020-24234_

5. veika padaryta mažamečiui;

6. veika padaryta asmeniui, kuris dėl ligos, negalios, senatvės ar kitų priežasčių buvo bejėgiškos būklės, be jo prašymo arba veika padaryta nepilnamečiam asmeniui, pasinaudojus jo priklausomumu ar piktnaudžiaujant pasitikėjimu, autoritetu ar įtaka;

_Straipsnio punkto pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

7. veika padaryta nėščiai moteriai, kai akivaizdu kad ji nėščia;

8. veika padaryta pasinaudojant visuomenine ar kito asmens nelaime;

9. veiką padarė asmuo, apsvaigęs nuo alkoholio, narkotinių, psichotropinių ar kitų psichiką veikiančių medžiagų, jeigu šios aplinkybės turėjo įtakos nusikalstamos veikos padarymui;

10. veika padaryta visuotinai pavojingu būdu arba naudojant sprogmenis, sprogstamąsias medžiagas arba šaunamuosius ginklus;

11. dėl padarytos veikos atsirado sunkių padarinių arba kilo reali grėsmė nukentėjusio asmens gyvybei;

12. veika padaryta siekiant išreikšti neapykantą asmenų grupei ar jai priklausančiam asmeniui dėl amžiaus, lyties, seksualinės orientacijos, negalios, rasės, odos spalvos, tautybės, kalbos, kilmės, etninės kilmės, socialinės padėties, tikėjimo, religijos arba įsitikinimų ar pažiūrų;

_Straipsnio punkto pakeitimai:_

_Nr. , 2022-04-28, paskelbta TAR 2022-05-04, i. k. 2022-09434_

_Nr. , 2024-11-07, paskelbta TAR 2024-11-12, i. k. 2024-19686_

13. veiką padarė recidyvistas;

_Papildyta straipsnio punktu:_

_Nr. , 2015-03-19, paskelbta TAR 2015-03-23, i. k. 2015-04087_

14. 149 straipsnio 3 ir 4 dalyse, 150 straipsnio 3 ir 4 dalyse, 151 straipsnio 2 dalyje, 151<sup>1</sup>, 152<sup>1</sup>, 153, 162 straipsniuose, 307 straipsnio 3 dalyje, 308 straipsnio 3 dalyje, 309 straipsnio 2 ir 3 dalyse numatytas veikas padarė nukentėjusio nepilnamečio artimasis giminaitis, šeimos narys ar kartu gyvenantis asmuo.

_Papildyta straipsnio punktu:_

_Nr. , 2020-11-05, paskelbta TAR 2020-11-18, i. k. 2020-24234_

2\. Skirdamas bausmę, teismas neatsižvelgia į tokią atsakomybę sunkinančią aplinkybę, kuri įstatyme numatyta kaip nusikaltimo sudėties požymis.

_Straipsnio pakeitimai:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_XI-303_](http://www3.lrs.lt/cgi-bin/preps2?a=347281&b=)_, 2009-06-16, Žin., 2009, Nr. 77-3168 (2009-06-30)_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

**61 straipsnis. Bausmės skyrimo taisyklės**

_Pakeistas straipsnio pavadinimas:_

_Nr. , 2024-04-25, paskelbta TAR 2024-05-02, i. k. 2024-08214_

1\. Teismas, skirdamas bausmę, atsižvelgia į tai, ar yra nustatyta tik atsakomybę lengvinančių ar tik atsakomybę sunkinančių aplinkybių, ar yra ir atsakomybę lengvinančių, ir atsakomybę sunkinančių aplinkybių, ir įvertina kiekvienos aplinkybės reikšmę.

2\. Teismas, įvertinęs atsakomybę lengvinančias ir (ar) atsakomybę sunkinančias aplinkybes, jų kiekį, pobūdį ir tarpusavio santykį, taip pat kitas 54 straipsnio 2 dalyje nurodytas aplinkybes, motyvuotai parenka švelnesnę ar griežtesnę bausmės rūšį ir nustato skiriamos bausmės dydį.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

3\. Nustatant įstatyme numatytos bausmės vidurkį, sudedamas minimalus ir maksimalus straipsnio sankcijoje numatytas bausmės dydis ir gautas rezultatas padalijamas pusiau. Jeigu straipsnio sankcijoje minimalus bausmės dydis už padarytą nusikalstamą veiką nenurodytas, nustatant bausmės vidurkį, vadovaujamasi tos rūšies bausmės minimaliu dydžiu.

4\. Jeigu kaltininkas savo noru prisipažino padaręs nusikaltimą, nuoširdžiai gailisi, aktyviai padėjo išaiškinti nusikaltimą ir nėra atsakomybę sunkinančių aplinkybių, teismas paprastai skiria jam minimalią straipsnio sankcijoje už padarytą nusikaltimą numatytą laisvės atėmimo bausmę arba su laisvės atėmimu nesusijusią bausmę. Esant šios dalies pirmame sakinyje nustatytoms sąlygoms, teismas gali skirti didesnę nei minimalią sankcijoje už padarytą nusikaltimą numatytą laisvės atėmimo bausmę, tačiau tokį savo sprendimą privalo motyvuoti. Už sunkų arba labai sunkų nusikaltimą teismas, esant šioje dalyje nurodytoms aplinkybėms, skiria ne didesnę kaip straipsnio sankcijoje už padarytą nusikaltimą numatytos bausmės vidurkis laisvės atėmimo bausmę arba su laisvės atėmimu nesusijusią bausmę, išskyrus atvejus, kai straipsnio sankcijoje numatyta laisvės atėmimo iki gyvos galvos bausmė.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

5\. Ne didesnę kaip straipsnio sankcijoje už padarytą nusikaltimą numatytos bausmės vidurkis laisvės atėmimo bausmę teismas gali skirti asmeniui, dalyvavusiam tyčia nužudant, jeigu jis prisipažino dėl visų savo padarytų nusikalstamų veikų ir aktyviai padėjo atskleisti organizuotos grupės ar nusikalstamo susivienijimo narių padarytą tyčinį nužudymą.

6\. Šio straipsnio 5 dalis netaikoma tyčinio nužudymo, organizuotos grupės ar nusikalstamo susivienijimo organizatoriui ar vadovui.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

**62 straipsnis. Švelnesnės, negu įstatymo numatyta, bausmės skyrimas**

1\. Teismas, atsižvelgęs į visas bylos aplinkybes, už kiekvieną nusikalstamą veiką gali paskirti švelnesnę, negu įstatymo numatyta, bausmę, jeigu nusikalstamą veiką padaręs asmuo pats savo noru atvyko ar pranešė apie šią veiką arba sulaikytas užklupus darant nusikalstamą veiką ar tuoj po jos padarymo prisipažino ją padaręs, nuoširdžiai gailisi ir (ar) padėjo ikiteisminiam tyrimui ir teismui išaiškinti nusikalstamą veiką ir visiškai ar iš dalies atlygino arba pašalino padarytą turtinę žalą.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

2\. Teismas, atsižvelgęs į visas bylos aplinkybes, gali už kiekvieną nusikalstamą veiką paskirti švelnesnę, negu įstatymo numatyta, bausmę ir, jeigu yra atsakomybę lengvinanti aplinkybė, bent iš dalies atlyginta ar pašalinta turtinė žala, jeigu ji buvo padaryta, ir jeigu:

1. kaltininkas išlaiko asmenį su negalia ar sunkia liga sergantį asmenį ir nebūtų kam jo prižiūrėti arba

2. kaltininkas išlaiko mažametį vaiką, kurio dėl paskirtos įstatyme numatytos bausmės nebūtų kam prižiūrėti, arba

3. kaltininko kaip bendrininko vaidmuo darant nusikalstamą veiką buvo antraeilis, arba

4. veika nutrūko rengiantis padaryti nusikaltimą ar pasikėsinant daryti nusikalstamą veiką, arba

5. veika padaryta peržengiant būtinosios ginties ribas, arba

6. veika padaryta pažeidus nusikalstamą veiką padariusio asmens sulaikymo, būtinojo reikalingumo, profesinės pareigos arba teisėsaugos institucijų užduoties arba įsakymo vykdymo, gamybinės ar ūkinės rizikos, mokslinio eksperimento teisėtumo sąlygas.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

3\. Kai yra šio straipsnio 1 ir 2 dalyse nurodytos sąlygos, teismas gali:

1. paskirti mažesnę bausmę, negu straipsnio sankcijoje už padarytą nusikalstamą veiką numatyta mažiausia bausmė, arba

2. paskirti mažesnę bausmę, negu nustatyta šio kodekso 47 straipsnio 3, 4, 4<sup>1</sup> ir 6 dalyse, 56 straipsnyje ir 90 straipsnio 3 dalyje, arba

_Straipsnio punkto pakeitimai:_

_Nr. , 2015-03-19, paskelbta TAR 2015-03-23, i. k. 2015-04087_

_Nr. , 2017-09-28, paskelbta TAR 2017-10-05, i. k. 2017-15859_

_Nr. , 2024-04-25, paskelbta TAR 2024-05-02, i. k. 2024-08214_

3. paskirti švelnesnę bausmės rūšį, negu numatyta straipsnio sankcijoje už padarytą nusikalstamą veiką.

4\. Teismas taip pat gali pagal šio straipsnio 3 dalį paskirti švelnesnę, negu įstatymo numatyta, bausmę asmeniui, dalyvavusiam tyčia nužudant, jeigu jis prisipažino dėl visų savo padarytų nusikalstamų veikų ir aktyviai padėjo atskleisti organizuotos grupės ar nusikalstamo susivienijimo narių padarytą tyčinį nužudymą, ir:

1. nužudymas padarytas dėl grasinimo ar prievartos arba

2. kaltininko kaip bendrininko vaidmuo nužudant buvo antraeilis, arba

3. veika nutrūko rengiantis nužudyti ar kėsinantis nužudyti.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

**63 straipsnis. Bausmės skyrimas už kelias nusikalstamas veikas**

1\. Jeigu padarytos kelios nusikalstamos veikos, teismas paskiria bausmę už kiekvieną nusikalstamą veiką atskirai, po to paskiria galutinę subendrintą bausmę. Skirdamas galutinę subendrintą bausmę, teismas gali bausmes apimti arba visiškai ar iš dalies jas sudėti.

2\. Kai bausmės apimamos, griežtesnė bausmė apima švelnesnes ir galutinė subendrinta bausmė prilygsta griežčiausiai iš paskirtų už atskiras nusikalstamas veikas bausmei.

3\. Kai bausmės visiškai sudedamos, prie griežčiausios bausmės, paskirtos už vieną iš padarytų nusikalstamų veikų, pridedamos visos paskirtos švelnesnės bausmės.

4\. Kai bausmės iš dalies sudedamos, prie griežčiausios bausmės, paskirtos už vieną iš padarytų nusikalstamų veikų, iš dalies pridedamos švelnesnės bausmės ir nurodomi kiekvienos iš pridedamų bausmės dalių parinkimo motyvai. Pridedamos bausmės dalis negali būti mažesnė negu minimalus tos bausmės rūšies dydis, išskyrus atvejus, kai pridedama neatliktos bausmės dalis yra mažesnė už šį dydį.

_Straipsnio dalies pakeitimai:_

_Nr. , 2017-09-28, paskelbta TAR 2017-10-05, i. k. 2017-15859_

5\. Bausmių apėmimą teismas taiko, kai:

1. yra ideali nusikalstamų veikų sutaptis;

2. padarytos nusikalstamos veikos labai skiriasi pagal pavojingumą ir priskiriamos skirtingoms nusikalstamų veikų rūšims ar kategorijoms pagal šio kodekso 10 ar 11 straipsnius;

3. už vieną nusikalstamą veiką paskirta dvidešimt metų laisvės atėmimo arba laisvės atėmimas iki gyvos galvos.

6\. Jeigu skiriant galutinę bausmę dalis paskirtų bausmių gali būti apimamos, o kitos – tik visiškai ar iš dalies sudedamos, teismas bausmes bendrina bausmių apėmimo ir sudėjimo būdu. Bausmių bendrinimo tvarką teismas pasirenka įvertinęs padarytų nusikalstamų veikų pobūdį ir pavojingumą.

7\. Kai bausmė skiriama vadovaujantis šio straipsnio 1 dalimi, galutinė subendrinta bausmė negali viršyti dvidešimties metų laisvės atėmimo, o jeigu skiriama kitos rūšies bausmė, išskyrus baudą, – šio kodekso nustatyto tos rūšies bausmės maksimalaus dydžio.

_Straipsnio dalies pakeitimai:_

_Nr. , 2017-09-28, paskelbta TAR 2017-10-05, i. k. 2017-15859_

8\. Negalima skirti tokios subendrintos bausmės rūšies, kuri nebuvo paskirta už atskiras nusikalstamas veikas.

9\. Pagal šio straipsnio taisykles skiriama bausmė ir tais atvejais, kai po nuosprendžio priėmimo nustatoma, kad asmuo iki nuosprendžio pirmojoje byloje priėmimo dar padarė kitą nusikaltimą ar baudžiamąjį nusižengimą*.* Šiuo atveju į bausmės laiką įskaitoma bausmė, visiškai ar iš dalies atlikta pagal ankstesnį nuosprendį.

10\. Nelaikoma, kad asmuo padarė kelias nusikalstamas veikas, jeigu jis padarė tęstinę nusikalstamą veiką.

11\. Lietuvos Respublikoje pripažinti ir vykdytini užsienio valstybės nuosprendžiai, kuriais paskirta laisvės atėmimo bausmė arba su laisvės atėmimu susijusi bausmė, yra nebendrinami ir vykdomi atskirai.

_Papildyta straipsnio dalimi:_

_Nr. , 2024-04-25, paskelbta TAR 2024-05-02, i. k. 2024-08214_

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

**64 straipsnis. Bausmės skyrimas, kai neatlikus bausmės padaryta nauja nusikalstama veika**

1\. Jeigu nuteistasis, neatlikęs paskirtos bausmės, padaro naują nusikalstamą veiką arba naują nusikalstamą veiką bausmės vykdymo atidėjimo laikotarpiu padaro asmuo, kuriam bausmės vykdymas atidėtas, teismas, paskyręs bausmę už naują nusikaltimą ar baudžiamąjį nusižengimą, bausmes subendrina. Skirdamas subendrintą bausmę, teismas gali bausmes visiškai ar iš dalies sudėti.

2\. Kai bausmės visiškai sudedamos, prie nauju nuosprendžiu paskirtos bausmės pridedama visa neatliktos bausmės dalis.

3\. Kai bausmės iš dalies sudedamos, prie nauju nuosprendžiu paskirtos bausmės pridedama neatliktos bausmės dalis. Jeigu neatliktos bausmės dalis yra didesnė, tai prie jos pridedama nauju nuosprendžiu paskirtos bausmės dalis. Pridedama bausmės dalis negali būti mažesnė negu minimalus tos bausmės rūšies dydis, išskyrus atvejus, kai pridedama neatliktos bausmės dalis yra mažesnė už šį dydį.

_Straipsnio dalies pakeitimai:_

_Nr. , 2017-09-28, paskelbta TAR 2017-10-05, i. k. 2017-15859_

4\. Kai bausmė skiriama vadovaujantis šio straipsnio 1 dalimi, subendrinta bausmė negali viršyti dvidešimt penkerių metų laisvės atėmimo, o jeigu skiriama kitos rūšies bausmė, išskyrus baudą, – šio kodekso nustatyto tos rūšies bausmės maksimalaus dydžio.

_Straipsnio dalies pakeitimai:_

_Nr. , 2017-09-28, paskelbta TAR 2017-10-05, i. k. 2017-15859_

5\. Jeigu už vieną iš padarytų nusikaltimų buvo paskirta laisvės atėmimo iki gyvos galvos bausmė, bausmės subendrinamos apėmimo būdu ir subendrinta bausmė yra laisvės atėmimas iki gyvos galvos.

6\. Lietuvos Respublikoje pripažinti ir vykdytini užsienio valstybės nuosprendžiai, kuriais paskirta laisvės atėmimo bausmė arba su laisvės atėmimu susijusi bausmė, yra nebendrinami ir vykdomi atskirai.

_Papildyta straipsnio dalimi:_

_Nr. , 2024-04-25, paskelbta TAR 2024-05-02, i. k. 2024-08214_

_Straipsnio pakeitimai:_

_Nr._ [_XI-1861_](http://www3.lrs.lt/cgi-bin/preps2?a=415895&b=)_, 2011-12-22, Žin., 2012, Nr. 5-138 (2012-01-07)_

**64<sup>1</sup> straipsnis. Bausmės skyrimas bylą išnagrinėjus supaprastinto proceso tvarka ar atlikus sutrumpintą įrodymų tyrimą**

1\. Baudžiamąją bylą išnagrinėjus pagreitinto proceso tvarka ar atlikus sutrumpintą įrodymų tyrimą, taip pat kai baudžiamoji byla baigiama teismo baudžiamuoju įsakymu, nuteistajam skiriama bausmė, kuri tuo pačiu nuosprendžiu sumažinama vienu trečdaliu.

2\. Šio straipsnio 1 dalyje nustatyta taisyklė taikoma tik tais atvejais, kai asmuo prisipažįsta esąs kaltas.

_Kodeksas papildytas straipsniu:_

_Nr._ [_XII-499_](http://www3.lrs.lt/cgi-bin/preps2?a=453254&b=)_, 2013-07-02, Žin., 2013, Nr. 75-3770 (2013-07-13)_

**65 straipsnis. Bausmių sudėjimo ir keitimo taisyklės**

1\. Paskirtos bausmės sudedamos, taip pat vienos bausmės keičiamos kitomis bausmėmis pagal šias taisykles:

1. viena laisvės atėmimo diena prilyginama:

a) vienai arešto parai (1:1);

b) trims laisvės apribojimo dienoms (1:3);

2. viena arešto para prilyginama:

a) šešių MGL dydžio baudai (1:6);

b) devynioms viešųjų darbų valandoms (1:9);

c) trims laisvės apribojimo dienoms (1:3);

3. viena laisvės apribojimo diena prilyginama:

a) keturioms viešųjų darbų valandoms (1:4);

b) dviejų MGL dydžio baudai (1:2);

4. vieno MGL dydžio bauda prilyginama dviem viešųjų darbų valandoms.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

2\. Teismas, subendrindamas bausmes šio kodekso 63 ir 64 straipsniuose numatytais atvejais, švelnesnę bausmę keičia griežtesne bausme. Bauda nekeičiama ir skiriama kartu su kita bausme. Draudžiamas dvigubas bausmių keitimas.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

**66 straipsnis. Suėmimo ir (ar) laikino sulaikymo įskaitymas į paskirtą bausmę**

1\. Teismas, skirdamas bausmę asmeniui, kuriam buvo taikytas suėmimas ir (ar) laikinas sulaikymas, privalo jį įskaityti į paskirtą bausmę.

2\. Suėmimas ir (ar) laikinas sulaikymas į paskirtą bausmę įskaitomas pagal šio kodekso 65 straipsnio 1 dalies taisykles vieną suėmimo ir (ar) laikino sulaikymo dieną prilyginant vienai laisvės atėmimo ar arešto parai, šešių MGL dydžio baudai, devynioms viešųjų darbų valandoms, trims laisvės apribojimo dienoms.

_Straipsnio pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**IX SKYRIUS**

**BAUDŽIAMOJO POVEIKIO PRIEMONĖS IR JŲ SKYRIMAS**

**67 straipsnis. Baudžiamojo poveikio priemonių paskirtis ir rūšys**

1\. Baudžiamojo poveikio priemonės turi padėti įgyvendinti bausmės paskirtį.

2\. Pilnamečiam asmeniui, atleistam nuo baudžiamosios atsakomybės šio kodekso VI skyriuje numatytais pagrindais arba atleistam nuo bausmės šio kodekso X skyriuje numatytais pagrindais, arba lygtinai paleistam iš laisvės atėmimo vietų įstaigos, gali būti skiriamos šios baudžiamojo poveikio priemonės:

1. uždraudimas naudotis specialia teise;

2. viešųjų teisių atėmimas;

3. teisės dirbti tam tikrą darbą arba užsiimti tam tikra veikla atėmimas;

4. turtinės ir (ar) neturtinės žalos atlyginimas ar pašalinimas;

5. nemokami darbai;

6. įmoka į Nukentėjusių nuo nusikaltimų asmenų fondą;

7. turto konfiskavimas;

8. įpareigojimas gyventi skyrium nuo nukentėjusio asmens ir (ar) nesiartinti prie nukentėjusio asmens arčiau nei nustatytu atstumu;

9. dalyvavimas smurtinį elgesį keičiančiose programose;

10. dalyvavimas alkoholizmo ir narkomanijos prevencijos, ankstyvosios intervencijos, resocializacijos ar kitose programose ir kursuose;

11. išplėstinis turto konfiskavimas;

12. įpareigojimas pranešti apie gyvenamosios vietos pakeitimą ar išvykimą iš jos.

3\. Fiziniam asmeniui baudžiamojo poveikio priemonės gali būti skiriamos kartu su bausme. Kartu su baudos bausme įmoka į Nukentėjusių nuo nusikaltimų asmenų fondą neskiriama. Kartu su viešųjų darbų bausme neskiriama atlikti nemokamų darbų.

4\. Nepilnamečiui, atleistam nuo baudžiamosios atsakomybės šio kodekso VI ar XI skyriuje numatytais pagrindais arba atleistam nuo bausmės šio kodekso X skyriuje arba 92 straipsnyje numatytais pagrindais, arba lygtinai paleistam iš laisvės atėmimo vietų įstaigos, gali būti skiriamos šios baudžiamojo poveikio priemonės: įmoka į Nukentėjusių nuo nusikaltimų asmenų fondą, turto konfiskavimas, įpareigojimas gyventi skyrium nuo nukentėjusio asmens ir (ar) nesiartinti prie nukentėjusio asmens arčiau nei nustatytu atstumu, dalyvavimas smurtinį elgesį keičiančiose programose, dalyvavimas alkoholizmo ir narkomanijos prevencijos, ankstyvosios intervencijos, resocializacijos ar kitose programose ir kursuose, išplėstinis turto konfiskavimas.

5\. Juridiniam asmeniui, atleistam nuo baudžiamosios atsakomybės arba kartu su bausme, gali būti skiriamos šios baudžiamojo poveikio priemonės: turtinės ir (ar) neturtinės žalos atlyginimas ar pašalinimas, įmoka į Nukentėjusių nuo nusikaltimų asmenų fondą, turto konfiskavimas, išplėstinis turto konfiskavimas, uždraudimas juridiniam asmeniui dalyvauti viešuosiuose pirkimuose, uždraudimas juridiniam asmeniui gauti paramą, subsidiją ar dotaciją, uždraudimas juridiniam asmeniui reorganizuotis. Kartu su baudos bausme įmoka į Nukentėjusių nuo nusikaltimų asmenų fondą neskiriama. Baudžiamojo poveikio priemonės, išskyrus įmoką į Nukentėjusių nuo nusikaltimų asmenų fondą, turtinės ir (ar) neturtinės žalos atlyginimą ar pašalinimą, turto konfiskavimą ar išplėstinį turto konfiskavimą, negali būti skiriamos kartu su juridinio asmens likvidavimo bausme.

6\. Kai baudžiamojo poveikio priemonės skiriamos kartu su bausme arba skiriamos dvi ar daugiau baudžiamojo poveikio priemonių, atsižvelgiama į jų suderinamumą ir galimybes taisomai veikti nuteistąjį.

_Straipsnio pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

_Nr. , 2024-04-25, paskelbta TAR 2024-05-02, i. k. 2024-08214_

**68 straipsnis. Uždraudimas naudotis specialia teise**

1\. Teismas gali uždrausti asmeniui naudotis specialiomis teisėmis (teise vairuoti kelių, oro ar vandens transporto priemones, teise laikyti ir nešioti ginklą, teise medžioti, teise žvejoti ir pan.) tais atvejais, kai naudodamasis šiomis teisėmis asmuo padarė nusikalstamą veiką.

2\. Teismas uždraudžia naudotis specialiomis teisėmis nuo vienerių iki penkerių metų. Už šio kodekso 281 straipsnio 2, 4, 6 dalyse ar 281<sup>1</sup> straipsnyje numatytas nusikalstamas veikas gali būti uždraudžiama naudotis teise vairuoti kelių transporto priemones nuo vienerių iki septynerių metų asmeniui, kuriam šių nusikalstamų veikų padarymo metu šio kodekso nustatyta tvarka jau buvo uždrausta naudotis teise vairuoti kelių transporto priemones dėl nusikalstamos veikos, jo padarytos neblaivaus ar apsvaigusio nuo narkotinių, psichotropinių ar kitų psichiką veikiančių medžiagų. Šioje dalyje nurodyti terminai skaičiuojami metais, mėnesiais ir dienomis.

_Straipsnio dalies pakeitimai:_

_Nr. , 2019-01-11, paskelbta TAR 2019-01-21, i. k. 2019-00859_

_Nr. , 2022-10-10, paskelbta TAR 2022-10-19, i. k. 2022-21163_

3\. Teismas, uždrausdamas asmeniui naudotis specialiomis teisėmis, konkrečiai nurodo, kokia teise ar teisėmis naudotis uždrausta, ir šio draudimo terminą.

4\. Uždraudimas naudotis specialia teise, paskirtas kartu su laisvės atėmimu arba areštu, taikomas visą laisvės atėmimo ar arešto atlikimo laiką ir teismo paskirtą laiką po laisvės atėmimo ar arešto atlikimo.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**68<sup>1</sup> straipsnis. Viešųjų teisių atėmimas ar teisės dirbti tam tikrą darbą arba užsiimti tam tikra veikla** **atėmimas**

1\. Viešųjų teisių atėmimas yra teisės būti išrinktam arba teisės būti paskirtam į valstybės ar savivaldybių institucijų ir įstaigų, įmonių ar nevalstybinių organizacijų renkamas ar skiriamas pareigas atėmimas. Asmeniui gali būti skiriamas vienos arba abiejų šių teisių atėmimas.

2\. Viešųjų teisių atėmimą teismas skiria tais atvejais, kai nusikalstama veika padaryta piktnaudžiaujant viešosiomis teisėmis.

3\. Teisės dirbti tam tikrą darbą arba užsiimti tam tikra veikla atėmimą teismas skiria tais atvejais, kai asmuo nusikalstamą veiką padaro darbinės ar profesinės veiklos srityje arba kai teismas, atsižvelgdamas į padarytos nusikalstamos veikos pobūdį, padaro išvadą, kad asmeniui negalima palikti teisės dirbti tam tikrą darbą arba užsiimti tam tikra veikla.

4\. Viešosios teisės gali būti atimamos ar teisė dirbti tam tikrą darbą arba užsiimti tam tikra veikla gali būti atimama nuo vienerių iki penkerių metų. Už šio kodekso XXXIII skyriuje numatytus apysunkius ir sunkius nusikaltimus viešosios teisės gali būti atimamos ar teisė dirbti tam tikrą darbą arba užsiimti tam tikra veikla gali būti atimama nuo trejų iki septynerių metų. Teismas, skirdamas viešųjų teisių atėmimą ar teisės dirbti tam tikrą darbą arba užsiimti tam tikra veikla atėmimą, nurodo, kurios iš šio straipsnio 1 ir 3 dalyse nurodytų teisių yra atimamos, taip pat nurodo šios baudžiamojo poveikio priemonės terminą. Šis terminas skaičiuojamas metais, mėnesiais ir dienomis.

5\. Viešųjų teisių atėmimas ar teisės dirbti tam tikrą darbą arba užsiimti tam tikra veikla atėmimas, paskirtas kartu su laisvės atėmimu arba areštu, taikomas visą laisvės atėmimo ar arešto atlikimo laiką ir teismo paskirtą laiką po laisvės atėmimo ar arešto atlikimo.

_Straipsnio pakeitimai:_

_Nr. , 2023-10-10, paskelbta TAR 2023-10-25, i. k. 2023-20768_

**68<sup>2</sup> straipsnis.** _Neteko galios nuo 2023-10-26_

_Straipsnio naikinimas:_

_Nr. , 2023-10-10, paskelbta TAR 2023-10-25, i. k. 2023-20768_

**69 straipsnis. Turtinės ir (ar) neturtinės žalos atlyginimas ar pašalinimas**

1\. Teismas skiria turtinės ir (ar) neturtinės žalos atlyginimą ar pašalinimą, kai dėl nusikaltimo ar baudžiamojo nusižengimo buvo padaryta žalos asmeniui, nuosavybei ar gamtai.

2\. Į atlyginamos žalos dydį neįskaičiuojamos sumos, nukentėjusio asmens gautos iš draudimo ar kitų institucijų patirtai žalai padengti.

3\. Žala turi būti atlyginta ar pašalinta per teismo nustatytą terminą, kuris negali būti ilgesnis negu treji metai.

_Straipsnio pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**70 straipsnis. Nemokami darbai**

1\. Teismas skiria nuo 20 iki 200 valandų nemokamų darbų sveikatos priežiūros, socialinių paslaugų ar kitose valstybinėse ar nevalstybinėse įstaigose bei organizacijose. Skirdamas nemokamus darbus, teismas nustato terminą, per kurį jie turi būti atlikti. Šis terminas negali būti ilgesnis kaip vieneri metai.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

2\. Nemokami darbai skiriami tik tuo atveju, jeigu asmuo sutinka.

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Straipsnio pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

**71 straipsnis. Įmoka į nukentėjusių nuo nusikaltimų asmenų fondą**

1\. Teismas asmeniui gali paskirti nuo 10 iki 250 MGL, o nepilnamečiui – nuo 3 iki 25 MGL dydžio įmoką į nukentėjusių nuo nusikaltimų asmenų fondą. Nepilnamečiui įmoka į nukentėjusių nuo nusikaltimų asmenų fondą skiriama tik tuo atveju, kai nepilnametis dirba ar turi savo turto.

_Straipsnio dalies pakeitimai:_

_Nr. , 2021-05-27, paskelbta TAR 2021-06-09, i. k. 2021-13176_

2\. Juridiniam asmeniui teismas gali paskirti nuo 100 iki 2 000 MGL dydžio įmoką į nukentėjusių nuo nusikaltimų asmenų fondą.

3\. Teismas, skirdamas įmoką į nukentėjusių nuo nusikaltimų asmenų fondą, kartu nustato šios įmokos sumokėjimo terminą. Šis terminas negali būti ilgesnis negu treji metai.

_Straipsnio pakeitimai:_

_Nr. , 2017-09-28, paskelbta TAR 2017-10-05, i. k. 2017-15859_

_Nr. , 2019-06-27, paskelbta TAR 2019-07-05, i. k. 2019-11177_

**72 straipsnis. Turto konfiskavimas**

1\. Turto konfiskavimas yra priverstinis neatlygintinas konfiskuotino bet kokio pavidalo turto, esančio pas kaltininką ar kitus asmenis, paėmimas valstybės nuosavybėn.

2\. Konfiskuotinu turtu laikomas šio kodekso uždraustos veikos įrankis, priemonė ar rezultatas. Šio kodekso uždraustos veikos rezultatu pripažįstamas tiesiogiai ar netiesiogiai iš jos gautas bet kokio pavidalo turtas.

3\. Kaltininkui priklausantis konfiskuotinas turtas privalo būti konfiskuojamas visais atvejais.

4\. Kitam fiziniam ar juridiniam asmeniui priklausantis konfiskuotinas turtas konfiskuojamas, nepaisant to, ar tas asmuo nuteistas už šio kodekso uždraustos veikos padarymą, ar ne, jeigu:

1. perleisdamas turtą kaltininkui ar kitiems asmenims, jis žinojo arba turėjo ir galėjo žinoti, kad šis turtas bus naudojamas šio kodekso uždraustai veikai daryti;

2. šis turtas jam buvo perleistas sudarius apsimestinį sandorį;

3. šis turtas jam buvo perleistas kaip kaltininko šeimos nariui ar artimajam giminaičiui;

4. šis turtas jam buvo perleistas kaip juridiniam asmeniui, kurio vadovas, valdymo organo narys arba dalyviai, valdantys ne mažiau kaip penkiasdešimt procentų juridinio asmens akcijų (pajaus, įnašų ir pan.), yra kaltininkas, jo šeimos nariai ar artimieji giminaičiai;

5. įgydamas šį turtą, jis arba juridiniame asmenyje vadovaujančias pareigas ėję ir teisę jam atstovauti, juridinio asmens vardu priimti sprendimus ar kontroliuoti juridinio asmens veiklą turėję asmenys žinojo arba turėjo ir galėjo žinoti, kad šis turtas yra šio kodekso uždraustos veikos įrankis, priemonė ar rezultatas.

5\. Kai konfiskuotinas turtas yra paslėptas, suvartotas, priklauso tretiesiems asmenims ar jo negalima paimti dėl kitų priežasčių arba šį turtą konfiskuoti būtų netikslinga, teismas iš kaltininko ar kitų šio straipsnio 4 dalyje nurodytų asmenų išieško konfiskuotino turto vertę atitinkančią pinigų sumą.

6\. Teismas, skirdamas turto konfiskavimą, turi nurodyti konfiskuojamus daiktus arba konfiskuojamo turto vertę pinigais.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_XI-1199_](http://www3.lrs.lt/cgi-bin/preps2?a=388230&b=)_, 2010-12-02, Žin., 2010, Nr. 145-7439 (2010-12-11)_

**72<sup>1</sup> straipsnis. Įpareigojimas gyventi skyrium nuo nukentėjusio asmens ir (ar) nesiartinti prie nukentėjusio asmens arčiau nei nustatytu atstumu**

1\. Teismas gali skirti įpareigojimą gyventi skyrium nuo nukentėjusio asmens ir (ar) nesiartinti prie nukentėjusio asmens arčiau nei nustatytu atstumu, jei tai būtina siekiant apsaugoti nukentėjusio asmens teisėtus interesus.

2\. Paskyrus įpareigojimą gyventi skyrium nuo nukentėjusio asmens ir (ar) nesiartinti prie nukentėjusio asmens arčiau nei nustatytu atstumu, iki teismo nustatyto termino pabaigos kaltininkui draudžiama bet kokia forma bendrauti ir ieškoti ryšių su nukentėjusiu asmeniu, lankytis nurodytose vietose, kuriose būna nukentėjęs asmuo.

_Kodeksas papildytas straipsniu:_

_Nr._ [_X-1597_](http://www3.lrs.lt/cgi-bin/preps2?a=323071&b=)_, 2008-06-12, Žin., 2008, Nr. 73-2796 (2008-06-27)_

_Straipsnio pakeitimai:_

_Nr. , 2015-05-07, paskelbta TAR 2015-05-18, i. k. 2015-07563_

**72<sup>2</sup> straipsnis. Dalyvavimas smurtinį elgesį keičiančiose programose**

Teismas gali įpareigoti dalyvauti smurtinį elgesį keičiančiose programose asmenis, padariusius nusikalstamas veikas, kuriomis kėsinamasi į asmens gyvybę, sveikatą, laisvę, seksualinio apsisprendimo laisvę ir neliečiamumą, lygiateisiškumą ir sąžinės laisvę. Šis įpareigojimas turi būti įvykdytas per teismo nustatytą terminą, kuris negali būti ilgesnis negu dveji metai. Šios baudžiamojo poveikio priemonės terminas skaičiuojamas metais ir mėnesiais.

_Straipsnio pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**72<sup>3</sup> straipsnis. Išplėstinis turto konfiskavimas**

1\. Išplėstinis turto konfiskavimas yra kaltininko turto ar jo dalies, neproporcingos kaltininko teisėtoms pajamoms, paėmimas valstybės nuosavybėn, kai yra pagrindas manyti, kad turtas gautas nusikalstamu būdu.

2\. Išplėstinis turto konfiskavimas taikomas, kai yra visos šios sąlygos:

1. kaltininkas pripažintas padaręs apysunkį, sunkų arba labai sunkų tyčinį nusikaltimą, iš kurio jis turėjo ar galėjo turėti turtinės naudos;

2. kaltininkas turi šio kodekso uždraustos veikos padarymo metu, po jos padarymo arba per penkerius metus iki jos padarymo įgyto turto, kurio vertė neatitinka jo teisėtų pajamų, ir šis skirtumas viršija 250 MGL dydžio sumą, arba per šiame punkte nurodytą laikotarpį kitiems asmenims yra perleidęs tokio turto;

3. baudžiamojo proceso metu kaltininkas nepagrindžia šio turto įsigijimo teisėtumo.

3\. Šio straipsnio 2 dalyje nurodytas konfiskuotinas turtas, perleistas kitam fiziniam ar juridiniam asmeniui, iš šio asmens konfiskuojamas, jeigu yra bent vienas iš šių pagrindų:

1. turtas perleistas sudarius apsimestinį sandorį;

2. turtas perleistas kaltininko šeimos nariams arba artimiesiems giminaičiams;

3. turtas perleistas juridiniam asmeniui, kurio vadovas, valdymo organo narys arba dalyviai, valdantys ne mažiau kaip penkiasdešimt procentų juridinio asmens akcijų (pajaus, įnašų ir pan.), yra kaltininkas, jo šeimos nariai ar artimieji giminaičiai;

4. asmuo, kuriam perleistas turtas, arba juridiniame asmenyje vadovaujančias pareigas ėję ir teisę jam atstovauti, juridinio asmens vardu priimti sprendimus ar kontroliuoti juridinio asmens veiklą turėję asmenys žinojo arba turėjo ir galėjo žinoti, kad šis turtas įgytas nusikalstamu būdu ar neteisėtomis kaltininko lėšomis.

4\. Šiame straipsnyje numatytas išplėstinis turto konfiskavimas negali būti taikomas kaltininko ar trečiųjų asmenų turtui ar jo daliai, iš kurių pagal Lietuvos Respublikos tarptautines sutartis, Lietuvos Respublikos civilinio proceso kodekso, kitų įstatymų nuostatas negali būti išieškoma.

5\. Kai konfiskuotinas visas turtas arba jo dalis yra paslėpta, suvartota, priklauso tretiesiems asmenims ar jo negalima paimti dėl kitų priežasčių arba šį turtą konfiskuoti būtų netikslinga, teismas iš kaltininko ar kitų šio straipsnio 3 dalyje nurodytų asmenų išieško konfiskuotino turto ar jo dalies vertę atitinkančią pinigų sumą.

6\. Teismas, skirdamas išplėstinį turto konfiskavimą, turi nurodyti konfiskuojamus daiktus arba konfiskuojamo turto ar jo dalies vertę pinigais.

_Kodeksas papildytas straipsniu:_

_Nr._ [_XI-1199_](http://www3.lrs.lt/cgi-bin/preps2?a=388230&b=)_, 2010-12-02, Žin., 2010, Nr. 145-7439 (2010-12-11)_

**72<sup>4</sup> straipsnis. Įpareigojimas pranešti apie gyvenamosios vietos pakeitimą ar išvykimą iš jos**

1\. Įpareigojimą pranešti apie gyvenamosios vietos pakeitimą ar išvykimą iš jos teismas skiria tais atvejais, kai asmuo padarė šio kodekso 149 straipsnio 3 ir 4 dalyse, 150 straipsnio 3 ir 4 dalyse, 151 straipsnio 2 dalyje, 153, 157 straipsniuose, 162 straipsnio 1 dalyje, 307 straipsnio 3 dalyje, 308 straipsnio 3 dalyje ir 309 straipsnio 2 ir 3 dalyse numatytas nusikalstamas veikas.

2\. Įpareigojimas pranešti apie gyvenamosios vietos pakeitimą ar išvykimą iš jos gali būti skiriamas nuo vienerių iki penkerių metų. Teismas, skirdamas įpareigojimą pranešti apie gyvenamosios vietos pakeitimą ar išvykimą iš jos, nurodo šios baudžiamojo poveikio priemonės terminą. Šis terminas skaičiuojamas metais ir mėnesiais.

3\. Įpareigojimas pranešti apie gyvenamosios vietos pakeitimą ar išvykimą iš jos, paskirtas kartu su terminuotu laisvės atėmimu arba areštu, taikomas visą laisvės atėmimo bausmės ar arešto bausmės atlikimo laiką ir teismo paskirtą laikotarpį po laisvės atėmimo bausmės ar arešto bausmės atlikimo, o asmenį lygtinai paleidus iš laisvės atėmimo vietų įstaigos ar atidėjus bausmės vykdymą, – probacijos laikotarpiu ir likusį laikotarpį pasibaigus probacijai.

_Straipsnio dalies pakeitimai:_

_Nr. , 2022-06-28, paskelbta TAR 2022-07-15, i. k. 2022-15557_

4\. Paskyrus įpareigojimą pranešti apie gyvenamosios vietos pakeitimą ar išvykimą iš jos, iki teismo nustatyto termino pabaigos asmuo, planuodamas pakeisti gyvenamąją vietą ar išvykti iš gyvenamosios vietos ilgiau kaip septynioms paroms, privalo ne vėliau kaip per tris dienas nuo išvykimo pranešti apie tai policijos įstaigai, kurios teritorijoje yra asmens gyvenamoji vieta iki jos pakeitimo.

_Papildyta straipsniu:_

_Nr. , 2020-11-05, paskelbta TAR 2020-11-18, i. k. 2020-24238_

**72<sup>5</sup> straipsnis. Dalyvavimas alkoholizmo ir narkomanijos prevencijos, ankstyvosios intervencijos, resocializacijos ar kitose programose ir kursuose**

Teismas gali įpareigoti asmenį dalyvauti alkoholizmo ir narkomanijos prevencijos, ankstyvosios intervencijos, resocializacijos ar kitose programose ir kursuose, jeigu šis asmuo padarė šiame kodekse numatytą nusikalstamą veiką būdamas abstinencijos būsenos arba apsvaigęs nuo alkoholio, narkotinių, psichotropinių ar kitų psichiką veikiančių medžiagų ir tai turėjo įtakos nusikalstamos veikos padarymui. Šis įpareigojimas turi būti įvykdytas per teismo nustatytą terminą, kuris negali būti ilgesnis negu dveji metai.

_Papildyta straipsniu:_

_Nr. , 2024-04-25, paskelbta TAR 2024-05-02, i. k. 2024-08214_

**72<sup>6</sup> straipsnis. Uždraudimas juridiniam asmeniui dalyvauti viešuosiuose pirkimuose**

1\. Teismas uždraudžia juridiniam asmeniui dalyvauti viešuosiuose pirkimuose kaip tiekėjui. Dalyvauti viešuosiuose pirkimuose juridiniam asmeniui gali būti uždraudžiama nuo dvejų iki penkerių metų. Šios baudžiamojo poveikio priemonės terminas skaičiuojamas metais ir mėnesiais.

2\. Ši baudžiamojo poveikio priemonė gali būti skiriama tais atvejais, kai draudimas dalyvauti viešuosiuose pirkimuose kaip tiekėjui juridiniam asmeniui nekyla pagal viešuosius pirkimus reglamentuojančius teisės aktus.

_Papildyta straipsniu:_

_Nr. , 2024-04-25, paskelbta TAR 2024-05-02, i. k. 2024-08214_

**72<sup>7</sup> straipsnis. Uždraudimas juridiniam asmeniui gauti paramą, subsidiją ar dotaciją**

Teismas uždraudžia juridiniam asmeniui gauti paramą, subsidiją, dotaciją arba kitas išmokas iš valstybės, savivaldybės ar Europos Sąjungos biudžeto arba kitų fondų lėšų. Gauti paramą, subsidiją, dotaciją arba kitas išmokas asmeniui gali būti uždraudžiama nuo vienerių iki penkerių metų. Šios baudžiamojo poveikio priemonės terminas skaičiuojamas metais ir mėnesiais.

_Papildyta straipsniu:_

_Nr. , 2024-04-25, paskelbta TAR 2024-05-02, i. k. 2024-08214_

**72<sup>8</sup> straipsnis. Uždraudimas juridiniam asmeniui reorganizuotis**

Teismas uždraudžia juridiniam asmeniui reorganizuotis. Reorganizuotis juridiniam asmeniui gali būti uždraudžiama tol, kol įvykdoma jam paskirta bausmė (išskyrus juridinio asmens likvidavimą) ar baudžiamojo poveikio priemonė.

_Papildyta straipsniu:_

_Nr. , 2024-04-25, paskelbta TAR 2024-05-02, i. k. 2024-08214_

**73 straipsnis. Baudžiamojo poveikio priemonių skyrimas**

1\. Teismas baudžiamojo poveikio priemones skiria laikydamasis šio skyriaus nuostatų.

2\. Baudžiamojo poveikio priemonės nesubendrinamos su bausmėmis ir vykdomos atskirai.

**74 straipsnis. Baudžiamojo poveikio priemonių nevykdymo teisinės pasekmės**

1\. Teismo paskirta šio kodekso 67 straipsnio 2 dalies 4 ar 5 punkte numatyta baudžiamojo poveikio priemonė, kurios asmuo negali įvykdyti dėl pateisinamų priežasčių, jo prašymu gali būti pakeista kita baudžiamojo poveikio priemone.

2\. Asmuo, kuris vengia įvykdyti jam paskirtą baudžiamojo poveikio priemonę (išskyrus turto konfiskavimą ir išplėstinį turto konfiskavimą), atsako pagal šio kodekso 243 ar 244 straipsnį.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

_Straipsnio pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

**X SKYRIUS**

**BAUSMĖS vykdymo atidėjimas ir ATLEIDIMAS NUO BAUSMĖS**

**75 straipsnis. Bausmės vykdymo atidėjimas**

1\. Asmeniui, nuteistam arešto bausme, teismas gali atidėti paskirtos bausmės vykdymą nuo trijų mėnesių iki vienerių metų. Atidėdamas paskirtos arešto bausmės vykdymą, teismas gali paskirti nuteistajam intensyvią priežiūrą – nuteistojo buvimo vietos pagal nustatytą laiką kontrolę elektroninio stebėjimo priemonėmis. Šiuo atveju nuteistojo buvimo vietą ir laiką nustato teismas. Teismas taip pat paskiria nuteistajam vieną ar kelias tarpusavyje suderintas šio kodekso IX skyriuje numatytas baudžiamojo poveikio priemones ir (ar) šio straipsnio 5 ir 6 dalyse nustatytas pareigas.

2\. Asmeniui, nuteistam laisvės atėmimu ne daugiau kaip šešeriems metams už dėl neatsargumo padarytus nusikaltimus arba ne daugiau kaip ketveriems metams už vieną ar kelis nesunkius ar apysunkius tyčinius nusikaltimus, teismas gali atidėti paskirtos bausmės vykdymą nuo vienerių iki trejų metų.

3\. Asmeniui, nuteistam laisvės atėmimu daugiau kaip šešeriems metams už dėl neatsargumo padarytus nusikaltimus arba daugiau kaip ketveriems metams už vieną ar kelis nesunkius ar apysunkius tyčinius nusikaltimus, arba ne daugiau kaip penkeriems metams už sunkų nusikaltimą, išskyrus sunkius nusikaltimus, numatytus šio kodekso XV, XVI, XVIII, XX, XXI, XXIII, XXXIII, XXXV, XXXVII, XLII ir XLIV skyriuose, teismas gali iš dalies atidėti paskirtos bausmės vykdymą. Iš dalies atidėdamas bausmės vykdymą, teismas nustato po teismo nuosprendžio įsiteisėjimo nedelsiant atliktinos laisvės atėmimo bausmės dalį, kuri negali būti trumpesnė kaip šeši mėnesiai ir ilgesnė kaip dveji metai, taip pat nuo vienerių iki trejų metų likusios neatliktos bausmės vykdymo atidėjimo terminą.

4\. Asmeniui, nuteistam laisvės atėmimu už dėl neatsargumo padarytus nusikaltimus arba už vieną ar kelis nesunkius, apysunkius ar sunkius tyčinius nusikaltimus, teismas, remdamasis šio kodekso 54 straipsnio 3 dalimi, gali visiškai arba iš dalies atidėti paskirtos bausmės vykdymą nuo vienerių iki trejų metų.

5\. Bausmės vykdymas pagal šio straipsnio 1, 2, 3 ir 4 dalis gali būti atidėtas, jeigu teismas nusprendžia, kad yra pakankamas pagrindas manyti, kad bausmės tikslai bus pasiekti be realaus bausmės atlikimo arba asmeniui atlikus tik jos dalį.

6\. Atidėdamas bausmės vykdymą pagal šio straipsnio 2, 3 ir 4 dalis, teismas gali paskirti nuteistajam šio straipsnio 1 dalyje numatytą intensyvią priežiūrą. Teismas taip pat paskiria nuteistajam vieną ar kelias tarpusavyje suderintas šio kodekso IX skyriuje numatytas baudžiamojo poveikio priemones ir (ar) šias pareigas:

1. atsiprašyti nukentėjusio asmens;

2. teikti nukentėjusiam asmeniui pagalbą, kol šis gydosi;

3. gydytis priklausomybės ligas, kai nuteistasis sutinka;

4. auklėti ir prižiūrėti savo nepilnamečius vaikus, rūpintis jų sveikata, išlaikyti juos;

5. pradėti dirbti arba mokytis, tęsti darbą ar mokslą;

6. dalyvauti elgesio pataisos programoje;

7. neišeiti iš namų tam tikru laiku, jeigu tai nesusiję su darbu arba mokymusi;

8. neišvykti už gyvenamosios vietos miesto (rajono) ribų be nuteistojo priežiūrą vykdančios institucijos leidimo;

9. nesilankyti tam tikrose vietose arba nebendrauti su tam tikrais asmenimis ar asmenų grupėmis;

10. nevartoti psichiką veikiančių medžiagų;

11. neturėti, nenaudoti, neįsigyti tam tikrų daiktų arba neužsiimti tam tikra veikla.

7\. Teismas asmeniui gali paskirti kitas baudžiamajame įstatyme nenumatytas pareigas, kurios, teismo nuomone, turėtų teigiamos įtakos nuteistojo elgesiui.

8\. Skirdamas šio kodekso IX skyriuje numatytas baudžiamojo poveikio priemones ir (ar) šio straipsnio 6 ir 7 dalyse numatytas pareigas, teismas nustato laiką, per kurį nuteistasis privalo jas įvykdyti.

9\. Skirdamas arešto arba laisvės atėmimo bausmę ir šio straipsnio 1, 2 ir 3 dalyse nustatyta tvarka neatidėdamas bausmės vykdymo, teismas privalo motyvuoti savo sprendimą.

10\. Bausmės vykdymo atidėjimo vykdymo tvarką ir sąlygas nustato Lietuvos Respublikos probacijos įstatymas.

_Straipsnio pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

_Nr. , 2024-04-25, paskelbta TAR 2024-05-02, i. k. 2024-08214_

**76 straipsnis. Atleidimas nuo bausmės dėl ligos**

1\. Nusikalstamą veiką padaręs asmuo gali būti atleistas nuo bausmės, jeigu iki teismo nuosprendžio priėmimo jis suserga sunkia nepagydoma liga, dėl kurios bausmę atlikti būtų per sunku. Šiuo atveju teismas, priimdamas apkaltinamąjį nuosprendį, paskiria tokiam asmeniui bausmę ir atleidžia jį nuo bausmės atlikimo. Spręsdamas šį klausimą, teismas atsižvelgia į padarytos nusikalstamos veikos sunkumą, nuteistojo asmenybę ir ligos pobūdį.

2\. Asmuo, kuris po nuosprendžio priėmimo suserga sunkia nepagydoma liga, gali būti atleistas nuo tolesnio bausmės atlikimo. Spręsdamas šį klausimą, teismas atsižvelgia į padarytos nusikalstamos veikos sunkumą, nuteistojo asmenybę, jo elgesį bausmės atlikimo metu, ligos pobūdį ir atliktos bausmės laiką.

3\. Asmuo, kuriam po nusikalstamos veikos padarymo ar bausmės paskyrimo sutrinka psichika ir dėl to jis negali suvokti savo veiksmų esmės ar jų valdyti, atleidžiamas nuo tolesnio bausmės atlikimo. Atleisdamas tokį asmenį nuo bausmės, teismas nusprendžia dėl priverčiamųjų medicinos priemonių skyrimo. Jeigu asmuo pasveiksta, jis siunčiamas toliau atlikti bausmę. Tokiu atveju laikas, kurį buvo taikomos priverčiamosios medicinos priemonės, įskaitomas į laisvės atėmimo laiką diena už dieną.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**77 straipsnis.** _Neteko galios nuo 2012-07-01._

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

**78 straipsnis. Amnestija**

1\. Nusikalstamą veiką padaręs asmuo gali būti atleistas nuo visos ar dalies bausmės atlikimo Seimo priimtu amnestijos aktu.

2\. Amnestijos pagrindus, sąlygas ir tvarką nustato amnestijos aktas.

**79 straipsnis. Malonė**

1\. Nuteistasis gali būti atleistas nuo visos ar dalies bausmės atlikimo, jeigu Respublikos Prezidentas patenkina jo malonės prašymą.

2\. Respublikos Prezidentas gali patenkinti nuteistojo malonės prašymą ir tuo atveju, jeigu, susitarus su užsienio valstybe, siekiama sugrąžinti į Lietuvos Respubliką toje užsienio valstybėje esantį Lietuvos Respublikos pilietį, kuris veikdamas Lietuvos Respublikos valstybės interesais užsienio valstybėje yra nuteistas ar jo atžvilgiu vykdomas baudžiamasis persekiojimas.

_Papildyta straipsnio dalimi:_

_Nr. , 2019-11-07, paskelbta TAR 2019-11-11, i. k. 2019-18050_

3\. Malonės suteikimo tvarką nustato Respublikos Prezidentas.

_Straipsnio dalies numeracijos pakeitimas:_

_Nr. , 2019-11-07, paskelbta TAR 2019-11-11, i. k. 2019-18050_

**XI SKYRIUS**

**NEPILNAMEČIŲ BAUDŽIAMOSIOS ATSAKOMYBĖS YPATumai**

**80 straipsnis. Nepilnamečių baudžiamosios atsakomybės ypatumų paskirtis**

Nepilnamečių baudžiamosios atsakomybės ypatumų, numatytų šiame skyriuje ir šio kodekso 13 straipsnio 2, 3 dalyse, 27 straipsnio 4 dalyje ir 97 straipsnio 4 dalyje, paskirtis:

1. užtikrinti, kad atsakomybė atitiktų šių asmenų amžių ir socialinę brandą;

2. riboti laisvės atėmimo bausmės ir didinti auklėjamojo poveikio priemonių taikymo šiems asmenims galimybes;

3. padėti nepilnamečiui pakeisti gyvenimo būdą ir elgesį derinant baudimą už padarytą nusikalstamą veiką su jo asmenybės ugdymu, auklėjimu, neteisėto elgesio priežasčių šalinimu;

4. sulaikyti nepilnametį nuo naujų nusikalstamų veikų padarymo.

**81 straipsnis. Skyriaus nuostatų taikymas**

1\. Šio skyriaus nuostatos taikomos asmenims, kuriems nusikalstamos veikos padarymo metu nebuvo suėję aštuoniolika metų.

2\. Šio kodekso 90−94 straipsnių nuostatos, taip pat 82 straipsnio 1 dalies 1, 2, 3 ir 5 punktuose numatytos auklėjamojo poveikio priemonės gali būti taikomos asmeniui, kuriam nusikalstamos veikos padarymo metu buvo suėję aštuoniolika metų, tačiau nebuvo suėję dvidešimt vieneri metai, jeigu teismas, atsižvelgęs į padarytos nusikalstamos veikos pobūdį, motyvus bei kitas bylos aplinkybes, o prireikus – į specialisto paaiškinimus ar išvadą, nusprendžia, kad toks asmuo pagal socialinę brandą prilygsta nepilnamečiui ir baudžiamosios atsakomybės ypatumų taikymas jam atitiktų šio kodekso 80 straipsnyje numatytą paskirtį*.*

**82 straipsnis. Auklėjamojo poveikio priemonės nepilnamečiams**

1\. Nepilnamečiui, padariusiam baudžiamąjį nusižengimą ar nusikaltimą ir atleistam nuo baudžiamosios atsakomybės ar bausmės, taip pat nepilnamečiui, kuriam atidėtas bausmės vykdymas arba kuris lygtinai paleistas iš laisvės atėmimo vietų įstaigos, gali būti skiriamos šios auklėjamojo poveikio priemonės:

1. įspėjimas;

2. turtinės ir (ar) neturtinės žalos atlyginimas arba jos pašalinimas;

3. nemokami auklėjamojo pobūdžio darbai;

4. atidavimas tėvams ar kitiems fiziniams ar juridiniams asmenims, kurie rūpinasi vaikais, ugdyti ir prižiūrėti;

5. elgesio apribojimas;

6. atidavimas į specialią auklėjimo įstaigą.

2\. Teismas nepilnamečiui gali paskirti ne daugiau kaip tris tarpusavyje suderintas auklėjamojo poveikio priemones.

3\. Nepilnamečiui, vykdančiam šio straipsnio 1 dalies 2, 3 ir 5 punktuose numatytas auklėjamojo poveikio priemones, sulaukus aštuoniolikos metų, paskirtų auklėjamojo poveikio priemonių vykdymas tęsiamas iki teismo nustatyto termino pabaigos.

_Straipsnio pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**83 straipsnis. Įspėjimas**

1\. Įspėjimas gali būti skiriamas nepilnamečiui kaip savarankiška auklėjamojo poveikio priemonė arba kartu su kitomis tokiomis priemonėmis.

2\. Teismas, skirdamas nepilnamečiui šią auklėjamojo poveikio priemonę, raštu išaiškina galimas teisines pasekmes, jeigu jis padarytų naujų nusikalstamų veikų.

**84 straipsnis. Turtinės ir (ar) neturtinės žalos atlyginimas arba jos pašalinimas**

1\. Turtinės ir (ar) neturtinės žalos atlyginimas arba jos pašalinimas skiriamas tik tuo atveju, kai nepilnametis turi lėšų, kuriomis savarankiškai disponuoja, arba padarytą žalą gali pašalinti savo darbu.

2\. Turtinė ir (ar) neturtinė žala turi būti atlyginta arba pašalinta savo darbu per teismo nustatytą terminą, kuris negali būti ilgesnis negu dveji metai.

_Straipsnio pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**85 straipsnis. Nemokami auklėjamojo pobūdžio darbai**

1\. Nemokami auklėjamojo pobūdžio darbai skiriami nuo 20 iki 100 valandų sveikatos priežiūros, socialinių paslaugų ar kitose valstybinėse ar nevalstybinėse įstaigose bei organizacijose, kuriose darbas gali turėti auklėjamąjį pobūdį. Skirdamas šiuos darbus, teismas nustato terminą, per kurį jie turi būti atlikti. Šis terminas negali būti ilgesnis kaip vieneri metai.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

2\. Nemokami auklėjamojo pobūdžio darbai skiriami tik tuo atveju, jeigu nepilnametis sutinka.

3\. Nemokamų darbų nepilnamečiui negalima skirti, jeigu jis atiduodamas į specialią auklėjimo įstaigą.

_Straipsnio pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

**86 straipsnis. Atidavimas tėvams arba kitiems fiziniams ar juridiniams asmenims, kurie rūpinasi vaikais, ugdyti ir prižiūrėti**

1\. Atidavimas tėvams ar kitiems fiziniams ar juridiniams asmenims, kurie rūpinasi vaikais, ugdyti ir prižiūrėti nustatomas nuo šešių mėnesių iki trejų metų, bet ne ilgiau kaip iki nepilnamečiui sueis aštuoniolika metų.

2\. Šio straipsnio 1 dalyje nurodyta priemonė gali būti skiriama tais atvejais, kai:

1. tėvai ar kiti asmenys sutinka ugdyti bei prižiūrėti nepilnametį, patys nedaro neigiamos įtakos nepilnamečiui, turi galimybių sudaryti jo asmenybei ugdyti tinkamas sąlygas, sutinka teikti būtiną informaciją šios priemonės vykdymą kontroliuojančioms institucijoms;

2. nepilnametis sutinka, kad jį ugdytų bei prižiūrėtų nurodyti asmenys, ir pasižada jų klausyti bei tinkamai elgtis.

3\. Atidavimas tėvams ar kitiems asmenims ugdyti ir prižiūrėti gali būti skiriamas nepilnamečiui kaip savarankiška poveikio priemonė ar su kitomis auklėjamojo poveikio priemonėmis. Ši priemonė negali būti skiriama, jeigu nepilnametis atiduodamas į specialią auklėjimo įstaigą.

**87 straipsnis. Elgesio apribojimas**

1\. Elgesys gali būti apribojamas nuo trisdešimties dienų iki dvylikos mėnesių. Šios poveikio priemonės terminas skaičiuojamas dienomis ir mėnesiais.

2\. Teismas nepilnametį gali įpareigoti:

1. būti namuose nustatytu laiku;

2. mokytis, tęsti mokslą arba dirbti;

3. įgyti tam tikrų žinių ar išmokti draudimus (saugaus eismo, mokinio taisykles ir pan.);

4. atlikti visą gydymosi nuo alkoholizmo, narkomanijos, toksikomanijos ar venerinės ligos kursą. Šis įpareigojimas skiriamas tėvų ar globėjų prašymu, jeigu nepilnametis sutinka;

5. dalyvauti valstybinių ar nevalstybinių įstaigų bei organizacijų rengiamose socialinio ugdymo ar reabilitacijos priemonėse.

3\. Teismas nepilnamečiui gali uždrausti:

1. žaisti azartinius žaidimus;

2. užsiimti tam tikra veikla;

3. vairuoti motorinę transporto priemonę (motociklą, savaeigę mašiną ir pan.);

4. lankytis vietose, kuriose daroma neigiama įtaka nepilnamečio elgesiui, arba bendrauti su žmonėmis, darančiais jam neigiamos įtakos;

5. be šios priemonės vykdymą kontroliuojančių institucijų žinios keisti gyvenamąją vietą.

4\. Teismas nepilnamečiui gali paskirti kitus baudžiamajame įstatyme nenumatytus įpareigojimus ir (ar) draudimus, kurie, teismo nuomone, turėtų teigiamos įtakos nepilnamečio elgesiui.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

5\. Nepilnametis privalo nustatyta tvarka atsiskaityti apie įpareigojimų ir draudimų vykdymą.

6\. Nepilnamečio elgesio apribojimas gali būti skiriamas nepilnamečiui kaip savarankiška poveikio priemonė ar su kitomis auklėjamojo poveikio priemonėmis. Ši priemonė negali būti skiriama, jeigu nepilnametis atiduodamas į specialią auklėjimo įstaigą.

_Straipsnio pakeitimai:_

_Nr._ [_XI-1861_](http://www3.lrs.lt/cgi-bin/preps2?a=415895&b=)_, 2011-12-22, Žin., 2012, Nr. 5-138 (2012-01-07)_

**88 straipsnis. Atidavimas į specialią auklėjimo įstaigą**

1\. Atidavimas į specialią auklėjimo įstaigą nustatomas nuo šešių mėnesių iki trejų metų, bet ne ilgiau kaip iki nepilnamečiui sueis aštuoniolika metų.

2\. Konkretų buvimo specialioje auklėjimo įstaigoje laiką nustato teismas, atsižvelgdamas į nepilnamečio asmenybę, tai, ar jo nusikalstamas elgesys kartojasi, kokios poveikio priemonės jau taikytos, ir kitas bylos aplinkybes.

3\. Atidavimas į specialią auklėjimo įstaigą gali būti skiriamas nepilnamečiui kaip savarankiška poveikio priemonė arba kartu su įspėjimu ar turtinės žalos atlyginimu arba pašalinimu.

**89 straipsnis. Auklėjamojo poveikio priemonių nevykdymo pasekmės**

1\. Jeigu nepilnametis, kuriam paskirta viena auklėjamojo poveikio priemonė, jos nevykdo ar netinkamai ją vykdo ir dėl to buvo ne mažiau kaip du kartus įspėtas, teismas, remdamasis šios priemonės vykdymą kontroliuojančios institucijos teikimu, gali pakeisti tą poveikio priemonę bet kokia kita auklėjamojo poveikio priemone, išskyrus atidavimą į specialią auklėjimo įstaigą.

2\. Jeigu nepilnametis nevykdo pagal šio straipsnio 1 dalį pakeistos auklėjamojo poveikio priemonės ar netinkamai ją vykdo ir dėl to buvo ne mažiau kaip du kartus įspėtas, teismas, remdamasis šios priemonės vykdymą kontroliuojančios institucijos teikimu, gali pakeisti tą poveikio priemonę bet kokia kita auklėjamojo poveikio priemone, įskaitant atidavimą į specialią auklėjimo įstaigą.

3\. Jeigu nepilnametis, kuriam yra paskirtos dvi ar trys auklėjamojo poveikio priemonės, jų nevykdo ar netinkamai jas vykdo ir dėl to buvo ne mažiau kaip du kartus įspėtas, teismas, remdamasis šių priemonių vykdymą kontroliuojančių institucijų teikimu, gali pakeisti jas kitomis auklėjamojo poveikio priemonėmis, įskaitant atidavimą į specialią auklėjimo įstaigą.

4\. Jeigu nepilnametis dėl pateisinamų priežasčių nevykdo jam paskirtos auklėjamojo poveikio priemonės ar netinkamai ją vykdo, teismas, remdamasis šios priemonės vykdymą kontroliuojančios institucijos teikimu, gali atleisti nepilnametį nuo paskirtos auklėjamojo poveikio priemonės vykdymo arba pakeisti ją kita auklėjamojo poveikio priemone, išskyrus atidavimą į specialią auklėjimo įstaigą.

_Straipsnio pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**90 straipsnis.** **Bausmių ypatumai nepilnamečiams**

1\. Nepilnamečiui gali būti skiriamos tik šios bausmės:

1. viešieji darbai;

2. bauda;

3. laisvės apribojimas;

4. areštas;

5. terminuotas laisvės atėmimas.

2\. Padariusiam nusikalstamą veiką nepilnamečiui kartu su bausme, remiantis šio kodekso 72, 72<sup>1</sup>, 72<sup>2</sup>, 72<sup>3</sup> ir 72<sup>5</sup> straipsniais, gali būti skiriamos viena arba daugiau baudžiamojo poveikio priemonių.

_Papildyta straipsnio dalimi:_

_Nr. , 2024-04-25, paskelbta TAR 2024-05-02, i. k. 2024-08214_

3\. Nepilnamečiui negali būti paskirta daugiau nei 240 valandų viešųjų darbų.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

4\. Bauda gali būti skiriama tik dirbančiam ar savo turto turinčiam nepilnamečiui. Nepilnamečiui gali būti skiriama nuo 5 iki 50 MGL dydžio bauda.

_Straipsnio dalies pakeitimai:_

_Nr. , 2017-09-28, paskelbta TAR 2017-10-05, i. k. 2017-15859_

_Straipsnio dalies numeracijos pakeitimas:_

_Nr. , 2024-04-25, paskelbta TAR 2024-05-02, i. k. 2024-08214_

5\. Laisvės apribojimas nepilnamečiui gali būti skiriamas nuo dviejų mėnesių iki vienerių metų.

_Papildyta straipsnio dalimi:_

_Nr. , 2024-04-25, paskelbta TAR 2024-05-02, i. k. 2024-08214_

6\. Nepilnamečiui gali būti skiriama nuo penkių iki keturiasdešimt penkių parų arešto.

_Straipsnio dalies numeracijos pakeitimas:_

_Nr. , 2024-04-25, paskelbta TAR 2024-05-02, i. k. 2024-08214_

7\. Laisvės atėmimo bausmė nepilnamečiui negali viršyti dešimties metų.

_Straipsnio dalies numeracijos pakeitimas:_

_Nr. , 2024-04-25, paskelbta TAR 2024-05-02, i. k. 2024-08214_

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

**91 straipsnis. Bausmės skyrimo nepilnamečiui ypatumai**

1\. Teismas nepilnamečiui skiria bausmę vadovaudamasis bendrais bausmių skyrimo pagrindais ir šiame skyriuje numatytais ypatumais.

2\. Teismas, skirdamas bausmę nepilnamečiui, be šio kodekso 54 straipsnio 2 dalyje išvardytų aplinkybių, atsižvelgia į:

1. nepilnamečio gyvenimo ir auklėjimo sąlygas;

2. nepilnamečio sveikatos būklę ir socialinę brandą;

3. anksčiau taikytas poveikio priemones ir jų veiksmingumą;

4. nepilnamečio elgesį po nusikalstamos veikos padarymo.

3\. Terminuotą laisvės atėmimą nepilnamečiui teismas gali skirti, jeigu yra pagrindas manyti, kad kitos rūšies bausmių nepilnamečio nusikalstamiems polinkiams pakeisti nepakanka, arba jeigu nepilnametis padarė sunkų ar labai sunkų nusikaltimą. Kai skiriama laisvės atėmimo bausmė nepilnamečiui, jos minimumą sudaro pusė minimalios bausmės, numatytos šio kodekso straipsnio, pagal kurį teisiamas nepilnametis, sankcijoje.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

**92 straipsnis. Bausmės vykdymo atidėjimas nepilnamečiui**

1\. Nepilnamečiui, nuteistam arešto bausme, teismas gali atidėti paskirtos bausmės vykdymą nuo vieno iki devynių mėnesių. Atidėdamas paskirtos arešto bausmės vykdymą, teismas nepilnamečiui paskiria vieną ar kelias tarpusavyje suderintas šio kodekso 82 straipsnyje numatytas auklėjamojo poveikio priemones, išskyrus atidavimą į specialią auklėjimo įstaigą, ir nustato laiką, per kurį nepilnametis turi jas įvykdyti.

2\. Nepilnamečiui, nuteistam laisvės atėmimu už vieną ar kelis neatsargius nusikaltimus arba ne daugiau kaip penkeriems metams už vieną ar kelis tyčinius nusikaltimus, teismas gali atidėti paskirtos bausmės vykdymą nuo vienerių iki trejų metų.

3\. Nepilnamečiui, nuteistam daugiau kaip penkeriems metams už vieną ar kelis tyčinius nusikaltimus, išskyrus labai sunkius nusikaltimus ir sunkius nusikaltimus, numatytus šio kodekso XV, XVI, XVII, XVIII, XX, XXI, XXIII, XXXIII, XXXV, XXXVII, XLII ir XLIV skyriuose, teismas gali iš dalies atidėti paskirtos bausmės vykdymą. Iš dalies atidėdamas bausmės vykdymą, teismas nustato po teismo nuosprendžio įsiteisėjimo nedelsiant atliktinos laisvės atėmimo bausmės dalį, kuri negali būti trumpesnė kaip šeši mėnesiai ir ilgesnė kaip vieneri metai, taip pat nuo vienerių iki trejų metų likusios neatliktos bausmės vykdymo atidėjimo terminą.

4\. Nepilnamečiui, nuteistam laisvės atėmimu už dėl neatsargumo padarytus nusikaltimus arba už vieną ar kelis nesunkius, apysunkius ar sunkius tyčinius nusikaltimus, teismas, remdamasis šio kodekso 54 straipsnio 3 dalimi, gali visiškai arba iš dalies atidėti paskirtos bausmės vykdymą nuo vienerių iki trejų metų.

5\. Bausmės vykdymas pagal šio straipsnio 1, 2, 3 ir 4 dalis gali būti atidėtas, jeigu teismas nusprendžia, kad yra pakankamas pagrindas manyti, kad bausmės tikslai bus pasiekti be realaus bausmės atlikimo arba asmeniui atlikus tik jos dalį.

6\. Atidėdamas bausmės vykdymą pagal šio straipsnio 2, 3 ir 4 dalis, teismas nepilnamečiui paskiria vieną ar kelias tarpusavyje suderintas šio kodekso 82 straipsnyje numatytas auklėjamojo poveikio priemones, išskyrus atidavimą į specialią auklėjimo įstaigą. Kartu teismas nustato laiką, per kurį nepilnametis turi įvykdyti auklėjamojo poveikio priemones. Taip pat gali būti skiriamos šio kodekso 67 straipsnio 4 dalyje numatytos baudžiamojo poveikio priemonės.

7\. Skirdamas arešto arba laisvės atėmimo bausmę ir šio straipsnio 1, 2 ir 3 dalyse nustatyta tvarka neatidėdamas bausmės vykdymo, teismas privalo motyvuoti savo sprendimą.

8\. Bausmės vykdymo atidėjimo vykdymo nepilnamečiams tvarką ir sąlygas nustato Lietuvos Respublikos probacijos įstatymas.

_Straipsnio pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

_Nr. , 2024-04-25, paskelbta TAR 2024-05-02, i. k. 2024-08214_

**93 straipsnis. Nepilnamečio atleidimas nuo baudžiamosios atsakomybės**

1\. Nepilnametis, pirmą kartą padaręs baudžiamąjį nusižengimą ar neatsargų arba nesunkų ar apysunkį tyčinį nusikaltimą, teismo gali būti atleistas nuo baudžiamosios atsakomybės, jeigu jis:

1. nukentėjusio asmens atsiprašė ir visiškai ar iš dalies savo darbu ar pinigais atlygino arba pašalino padarytą turtinę ir (ar) neturtinę žalą arba

2. pripažintas ribotai pakaltinamu, arba

3. pripažino savo kaltę ir gailisi padaręs nusikalstamą veiką arba yra kitų pagrindų manyti, kad nepilnametis laikysis įstatymų ir nedarys naujų nusikalstamų veikų.

2\. Teismas, atleidęs nepilnametį nuo baudžiamosios atsakomybės šio straipsnio 1 dalyje numatytais pagrindais, skiria jam šio kodekso 82 straipsnyje numatytas auklėjamojo poveikio priemones ir (ar) šio kodekso 67 straipsnio 4 dalyje numatytas baudžiamojo poveikio priemones.

_Straipsnio pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**94 straipsnis.** _Neteko galios nuo 2012-07-01._

_Straipsnio pakeitimai:_

_Nr._ [_XI-1861_](http://www3.lrs.lt/cgi-bin/preps2?a=415895&b=)_, 2011-12-22, Žin., 2012, Nr. 5-138 (2012-01-07)_

**XII SKYRIUS**

**Baudžiamosios atsakomybės senatis**

**95 straipsnis. Apkaltinamojo nuosprendžio priėmimo senatis**

1\. Asmeniui, padariusiam nusikalstamą veiką, negali būti priimtas apkaltinamasis nuosprendis, jeigu:

1. praėję:

a) treji metai, kai buvo padarytas baudžiamasis nusižengimas;

b) aštuoneri metai, kai buvo padarytas neatsargus arba nesunkus tyčinis nusikaltimas;

c) dvylika metų, kai buvo padarytas apysunkis tyčinis nusikaltimas;

d) penkiolika metų, kai buvo padarytas sunkus nusikaltimas;

e) dvidešimt penkeri metai, kai buvo padarytas labai sunkus nusikaltimas;

f) trisdešimt metų, kai buvo padarytas nusikaltimas, susijęs su tyčiniu kito žmogaus gyvybės atėmimu;

2. per šio straipsnio 1 dalies 1 punkte nustatytą laiką asmuo nesislėpė nuo ikiteisminio tyrimo ar teismo ir nepadarė naujos tyčinės nusikalstamos veikos.

2\. Senaties terminas skaičiuojamas nuo nusikalstamos veikos padarymo iki nuosprendžio priėmimo dienos.

3\. Jeigu nuo šio kodekso XVIII, XX, XXI, XXIII ir XLIV skyriuose numatytų nusikalstamų veikų nukentėjo nepilnametis, senaties terminas negali baigtis anksčiau, negu šiam asmeniui sueina dvidešimt penkeri metai.

4\. Jeigu nusikalstamą veiką padaręs asmuo pasislėpė nuo ikiteisminio tyrimo ar teismo, senaties eiga sustoja. Senaties eiga atsinaujina nuo tos dienos, kurią asmuo sulaikomas arba kurią jis pats atvyksta pas ikiteisminio tyrimo pareigūną, prokurorą ar į teismą. Tačiau apkaltinamasis nuosprendis negali būti priimtas, jeigu nuo to laiko, kai asmuo padarė nusikalstamą veiką, praėjo dvidešimt penkeri metai, o nuo to laiko, kai padarė nusikaltimą, susijusį su tyčiniu kito žmogaus gyvybės atėmimu, – trisdešimt metų ir senaties eiga nenutrūko dėl naujos tyčinės nusikalstamos veikos padarymo.

5\. Jeigu nusikalstamą veiką padaręs asmuo pagal Lietuvos Respublikos įstatymus ar tarptautinės teisės normas turi imunitetą nuo baudžiamosios jurisdikcijos ir nėra gautas kompetentingos institucijos leidimas jį patraukti baudžiamojon atsakomybėn, senaties eiga sustoja. Senaties eiga atsinaujina nuo tos dienos, kurią yra gautas kompetentingos institucijos leidimas nusikalstamą veiką padariusį asmenį patraukti baudžiamojon atsakomybėn arba jis kitaip netenka šioje dalyje nurodyto imuniteto.

6\. Bylos nagrinėjimo teisme metu senaties eiga sustoja laikotarpiui, kuriam:

1. teismas paskelbia nagrinėjimo teisme pertrauką ar bylos nagrinėjimą atideda dėl kaltinamojo ar jo gynėjo nedalyvavimo;

2. teismas paskelbia nagrinėjimo teisme pertrauką, kol bus atlikta teismo paskirta ekspertizė, specialisto tyrimas ar bus įvykdytas teisinės pagalbos prašymas užsienio valstybei;

3. teismas paskelbia nagrinėjimo teisme pertrauką ir paveda prokurorui ar ikiteisminio tyrimo teisėjui atlikti Lietuvos Respublikos baudžiamojo proceso kodekse numatytus procesinius veiksmus;

4. teismas paskelbia nagrinėjimo teisme pertrauką naujai pakviestam kaltinamojo gynėjui susipažinti su bylos medžiaga.

7\. Šio straipsnio 5 dalyje numatytais atvejais apkaltinamasis nuosprendis negali būti priimtas, jeigu nuo senaties termino pradžios praėjo penkeriais metais ilgesnis terminas, negu numatyta šio straipsnio 1 dalyje.

8\. Jeigu asmuo iki šiame straipsnyje nurodytų terminų pabaigos padaro naują tyčinę nusikalstamą veiką, senaties eiga nutrūksta. Šiuo atveju senaties eiga už pirmą nusikalstamą veiką pradedama skaičiuoti nuo tos dienos, kurią buvo padarytas naujas tyčinis nusikaltimas ar baudžiamasis nusižengimas.

9\. Nėra senaties šiems nusikaltimams, numatytiems šiame kodekse:

1. genocidui (99 straipsnis);

2. tarptautinės teisės draudžiamam elgesiui su žmonėmis (100 straipsnis);

3. priverstiniam dingimui (100<sup>1</sup> straipsnis);

4. kankinimui (100<sup>3</sup> straipsnis);

_Papildyta straipsnio punktu:_

_Nr. , 2019-07-16, paskelbta TAR 2019-07-26, i. k. 2019-12378_

5. tarptautinės humanitarinės teisės saugomų asmenų žudymui (101 straipsnis);

_Straipsnio punkto numeracijos pakeitimas:_

_Nr. , 2019-07-16, paskelbta TAR 2019-07-26, i. k. 2019-12378_

6. civilių trėmimui ar perkėlimui (102 straipsnis);

_Straipsnio punkto numeracijos pakeitimas:_

_Nr. , 2019-07-16, paskelbta TAR 2019-07-26, i. k. 2019-12378_

7. tarptautinės humanitarinės teisės saugomų asmenų žalojimui, kankinimui ar kitokiam nežmoniškam elgesiui su jais ar jų turto apsaugos pažeidimui (103 straipsnis);

_Straipsnio punkto numeracijos pakeitimas:_

_Nr. , 2019-07-16, paskelbta TAR 2019-07-26, i. k. 2019-12378_

8. civilių ar karo belaisvių prievartiniam panaudojimui priešo ginkluotosiose pajėgose (105 straipsnis);

_Straipsnio punkto numeracijos pakeitimas:_

_Nr. , 2019-07-16, paskelbta TAR 2019-07-26, i. k. 2019-12378_

9. saugomų objektų naikinimui ar nacionalinių vertybių grobstymui (106 straipsnis);

_Straipsnio punkto numeracijos pakeitimas:_

_Nr. , 2019-07-16, paskelbta TAR 2019-07-26, i. k. 2019-12378_

10. agresijai (110 straipsnis);

_Straipsnio punkto numeracijos pakeitimas:_

_Nr. , 2019-07-16, paskelbta TAR 2019-07-26, i. k. 2019-12378_

11. draudžiamai karo atakai (111 straipsnis);

_Straipsnio punkto numeracijos pakeitimas:_

_Nr. , 2019-07-16, paskelbta TAR 2019-07-26, i. k. 2019-12378_

12. uždraustų karo priemonių naudojimui (112 straipsnis);

_Straipsnio punkto numeracijos pakeitimas:_

_Nr. , 2019-07-16, paskelbta TAR 2019-07-26, i. k. 2019-12378_

13. aplaidžiam vado pareigų vykdymui (113<sup>1</sup> straipsnis).

_Straipsnio punkto numeracijos pakeitimas:_

_Nr. , 2019-07-16, paskelbta TAR 2019-07-26, i. k. 2019-12378_

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24),_ **_atitaisymas: Žin., 2003, Nr. 39_**

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_XI-901_](http://www3.lrs.lt/cgi-bin/preps2?a=375951&b=)_, 2010-06-15, Žin., 2010, Nr. 75-3792 (2010-06-29)_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

_Nr._ [_XII-892_](http://www3.lrs.lt/cgi-bin/preps2?a=471248&b=)_, 2014-05-15, paskelbta TAR 2014-05-21, i. k. 2014-05569_

**96 straipsnis. Apkaltinamojo nuosprendžio vykdymo senatis**

1\. Apkaltinamasis nuosprendis nevykdomas, jeigu:

1. jis nebuvo įvykdytas:

a) per dvejus metus, kai paskirta bausmė už baudžiamąjį nusižengimą, arba

b) per trejus metus, kai paskirta ne laisvės atėmimo bausmė, arba kai paskirta laisvės atėmimo bausmė neviršija dvejų metų, arba

c) per penkerius metus, kai paskirta laisvės atėmimo bausmė neviršija penkerių metų, arba

d) per dešimt metų, kai paskirta laisvės atėmimo bausmė neviršija dešimt metų, arba

e) per penkiolika metų, kai paskirta laisvės atėmimo bausmė viršija dešimt metų ar paskirtas laisvės atėmimas iki gyvos galvos, ir

2. per šio straipsnio 1 dalies 1 punkte nustatytą laiką nuteistasis nevengia atlikti paskirtos bausmės ir nepadaro naujos nusikalstamos veikos.

2\. Apkaltinamojo nuosprendžio vykdymo senaties terminas skaičiuojamas nuo nuosprendžio įsiteisėjimo dienos iki nuosprendžio vykdymo pradžios.

3\. Jeigu nuteistasis po nuosprendžio įsiteisėjimo vengia atlikti bausmę, senaties eiga sustoja. Šiuo atveju ji atsinaujina nuo tos dienos, kurią nuteistasis pats atvyko atlikti bausmės ar buvo sulaikytas. Tačiau nuosprendis negali būti vykdomas, jeigu po jo įsiteisėjimo dienos praėjo penkiolika metų, o kai paskirtas laisvės atėmimas daugiau kaip dešimčiai metų arba laisvės atėmimas iki gyvos galvos, – dvidešimt metų ir senaties eiga nenutrūko dėl naujos nusikalstamos veikos padarymo.

4\. Jeigu nuteistasis iki apkaltinamojo nuosprendžio vykdymo senaties termino pabaigos padaro naują nusikalstamą veiką, senaties eiga nutrūksta. Šiuo atveju apkaltinamojo nuosprendžio vykdymo senaties terminas pradedamas skaičiuoti nuo naujo nusikaltimo ar baudžiamojo nusižengimo padarymo.

5\. Skirdamas bausmę už naują nusikalstamą veiką, teismas vadovaujasi šio kodekso 64 straipsnyje nustatytomis taisyklėmis.

**XIII SKYRIUS**

**TEISTUMAS**

**97 straipsnis. Teistumas**

1\. Turinčiais teistumą laikomi už nusikaltimo padarymą nuteisti fiziniai ar juridiniai asmenys, kuriems įsiteisėjo Lietuvos Respublikos ar kitos Europos Sąjungos valstybės narės teismo priimtas apkaltinamasis nuosprendis. Turinčiais teistumą taip pat laikomi už nusikaltimo padarymą ne Europos Sąjungos valstybėje narėje nuteisti asmenys, jeigu Lietuvos Respublikos tarptautinių sutarčių pagrindu gauta informacijos, kad jiems įsiteisėjo tos valstybės teismo priimtas apkaltinamasis nuosprendis. Į teistumą teismas atsižvelgia skirdamas bausmę už naujos nusikalstamos veikos padarymą, spręsdamas dėl kaltininko atleidimo nuo bausmės ar baudžiamosios atsakomybės, taip pat pripažindamas asmenį pavojingu recidyvistu.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

2\. Atsižvelgiant į teistumą, gali būti varžomos tik tos asmenų teisės ir laisvės, kurių apribojimą numato Lietuvos Respublikos įstatymai.

_Straipsnio dalies pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

3\. Turinčiais teistumą laikomi:

1. asmenys, kuriems bausmės vykdymas buvo atidėtas, – laikotarpiu, kuriam buvo atidėtas bausmės vykdymas;

2. asmenys, nuteisti už neatsargius nusikaltimus, – bausmės atlikimo laikotarpiu;

3. asmenys, nuteisti už tyčinius nusikaltimus ir realiai atlikę paskirtą bausmę, – bausmės atlikimo laikotarpiu ir po bausmės atlikimo arba atleidimo nuo bausmės atlikimo:

a) trejus metus, jeigu jie nuteisti už nesunkų ar apysunkį nusikaltimą;

b) penkerius metus, jeigu jie nuteisti už sunkų nusikaltimą;

c) aštuonerius metus, jeigu jie nuteisti už labai sunkų nusikaltimą;

d) dešimt metų, jeigu jie yra pavojingi recidyvistai arba jeigu jiems šio kodekso 51 straipsnio 2 dalyje nurodytu atveju laisvės atėmimo iki gyvos galvos bausmė buvo pakeista terminuoto laisvės atėmimo bausme.

_Straipsnio punkto pakeitimai:_

_Nr. , 2019-03-21, paskelbta TAR 2019-04-02, i. k. 2019-05331_

4\. Nepilnamečiams, nuteistiems už šio straipsnio 3 dalies 3 punkte numatytus nusikaltimus, teistumo terminai po bausmės atlikimo ar atleidimo nuo bausmės atlikimo mažinami per pusę.

5\. Šio straipsnio 3 dalies 3 punkte ir 4 dalyje nustatyti terminai skaičiuojami nuo paskirtos bausmės atlikimo arba atleidimo nuo bausmės atlikimo.

6\. Kai sueina šiame straipsnyje nustatyti terminai, teistumas išnyksta ir asmenys laikomi neteistais.

7\. Kai sueina ne mažiau kaip pusė teistumo termino, teismas nuteistojo prašymu gali sutrumpinti teistumo laiką arba panaikinti teistumą.

8\. Jeigu turintis teistumą asmuo padaro naują nusikaltimą ar baudžiamąjį nusižengimą, teistumo išnykimo eiga nutrūksta. Šiuo atveju teistumo už ankstesnę nusikalstamą veiką išnykimo terminas pradedamas skaičiuoti nuo bausmės už naują nusikaltimą ar baudžiamąjį nusižengimą atlikimo. Asmuo laikomas teistu už kiekvieną nusikalstamą veiką tol, kol išnyksta teistumas už sunkiausią iš jų.

9\. Teismas, skirdamas bausmę už naujos nusikalstamos veikos padarymą, spręsdamas dėl kaltininko atleidimo nuo bausmės ar baudžiamosios atsakomybės, taip pat pripažindamas asmenį pavojingu recidyvistu, neatsižvelgia į įsiteisėjusį šio straipsnio 1 dalyje nurodytą kitos valstybės teismo priimtą apkaltinamąjį nuosprendį, jeigu:

1. atsižvelgimas į įsiteisėjusį teismo priimtą apkaltinamąjį nuosprendį pažeistų pagrindines žmogaus teises ir (ar) laisves;

2. padaryta veika pagal šį kodeksą nelaikoma nusikaltimu;

3. asmuo nusikalstamos veikos padarymo metu nebuvo sulaukęs amžiaus, nuo kurio pagal Lietuvos Respublikos baudžiamuosius įstatymus galima baudžiamoji atsakomybė už jo padarytą veiką;

4. nepakanka gautos informacijos apie kitos valstybės teismo priimtą apkaltinamąjį nuosprendį ir šią informaciją persiuntusi valstybė per nustatytą terminą jos nepateikia;

5. yra kitų Lietuvos Respublikos tarptautinėse sutartyse nustatytų pagrindų.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

**XIV skyrius**

**Priverčiamosios medicinos priemonės**

**98 straipsnis. Priverčiamosios medicinos priemonės**

1\. Asmenims, teismo pripažintiems nepakaltinamais ar ribotai pakaltinamais, taip pat asmenims, kuriems po nusikalstamos veikos padarymo ar bausmės paskyrimo sutriko psichika ir dėl to jie negali suvokti savo veiksmų esmės ar jų valdyti, teismas gali taikyti šias priverčiamąsias medicinos priemones:

1. ambulatorinį stebėjimą pirminės psichikos sveikatos priežiūros sąlygomis;

2. stacionarinį stebėjimą bendro stebėjimo sąlygomis specializuotose psichikos sveikatos priežiūros įstaigose;

3. stacionarinį stebėjimą sustiprinto stebėjimo sąlygomis specializuotose psichikos sveikatos priežiūros įstaigose;

4. stacionarinį stebėjimą griežto stebėjimo sąlygomis specializuotose psichikos sveikatos priežiūros įstaigose.

2\. Ambulatorinį stebėjimą teismas taiko asmeniui, kurio dėl padarytos veikos pavojingumo ir jo psichikos sutrikimo nereikia stebėti ir gydyti stacionare arba kuris gali toliau ambulatoriškai gydytis, kai po stacionarinio gydymo jo psichikos būklė pagerėja.

3\. Stacionarinį stebėjimą bendro stebėjimo sąlygomis teismas taiko asmeniui, kurį dėl jo psichikos sutrikimo reikia stebėti ir gydyti specializuotame stacionare.

4\. Stacionarinį stebėjimą sustiprinto stebėjimo sąlygomis teismas taiko asmeniui, kurį dėl padarytos veikos pavojingumo ir jo psichikos sutrikimo reikia stebėti ir gydyti specializuotame stacionare.

5\. Stacionarinį stebėjimą griežto stebėjimo sąlygomis teismas taiko asmeniui, kuris kėsinosi į žmogaus gyvybę ar sveikatą, dėl psichikos sutrikimo yra ypač pavojingas aplinkiniams ir turi būti stebimas bei gydomas specializuotame stacionare.

6\. Teismas nenustato priverčiamųjų medicinos priemonių taikymo laiko. Jos taikomos, kol asmuo pasveiksta arba pagerėja jo psichikos būklė bei išnyksta jo pavojingumas. Teismas ne rečiau kaip kartą per šešis mėnesius pagal sveikatos priežiūros įstaigos išvadą privalo spręsti klausimą dėl priverčiamųjų medicinos priemonių taikymo pratęsimo, rūšies pakeitimo ar jų taikymo panaikinimo.

7\. Jeigu priverčiamąsias medicinos priemones taikyti asmeniui nebūtina, taip pat jeigu teismas panaikina šių priemonių taikymą, asmuo gali būti teismo perduodamas giminaičių ar kitų asmenų globai ar rūpybai ir kartu jam gali būti nustatomas medicininis stebėjimas.

_Straipsnio pakeitimas:_

_Nr._ [_X-970_](http://www3.lrs.lt/cgi-bin/preps2?a=289443&b=)_, 2006-12-12, Žin., 2006, Nr. 141-5401 (2006-12-28)_

**SPECIALIOJI DALIS**

**XV SKYRIUS**

**Nusikaltimai žmoniškumui ir karo nusikaltimai**

**99 straipsnis. Genocidas**

Tas, kas siekdamas fiziškai sunaikinti visus ar dalį žmonių, priklausančių bet kuriai nacionalinei, etninei, rasinei, religinei, socialinei ar politinei grupei, organizavo, vadovavo ar dalyvavo juos žudant, kankinant, žalojant, trikdant jų protinį vystymąsi, deportuojant, kitaip sudarant tokias gyvenimo sąlygas, kad jos lėmė visų jų ar dalies žūtį, ribojo toms grupėms priklausančių žmonių gimstamumą ar prievarta perdavė jų vaikus kitoms grupėms,

baudžiamas laisvės atėmimu nuo dešimties iki dvidešimties metų arba laisvės atėmimu iki gyvos galvos.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**100 straipsnis. Tarptautinės teisės draudžiamas elgesys su žmonėmis**

Tas, kas tyčia, vykdydamas ar remdamas valstybės ar organizacijos politiką dideliu mastu arba sistemingai užpuldinėti civilius, juos žudė arba sunkiai sutrikdė jų sveikatą; sudarė tokias gyvenimo sąlygas, kad jos lėmė žmonių žūtį; pavergė žmones; deportavo ar prievarta perkėlė gyventojus; neteisėtai įkalino ar kitaip apribojo fizinę žmonių laisvę pažeidžiant tarptautinės teisės normas; kankino; žagino ar seksualiai prievartavo žmones, įtraukė juos į seksualinę vergovę ar vertė juos užsiimti prostitucija; neteisėtai atėmė priverstinai apvaisintai moteriai laisvę siekiant pakeisti gyventojų etninę sudėtį ar darant kitą tarptautinės teisės normų pažeidimą; priverstinai sterilizavo žmones arba darė kitokius panašaus pobūdžio seksualinės prievartos veiksmus; persekiojo kurią nors žmonių grupę ar bendriją dėl politinių, rasinių, nacionalinių, etninių, kultūrinių, religinių, lyties ar kitų motyvų, kuriuos draudžia tarptautinė teisė; žmones sulaikė, areštavo, pagrobė ar kitaip atėmė jų laisvę, kai toks laisvės atėmimas nepripažįstamas, ar nepranešė apie žmonių likimą arba buvimo vietą; vykdė apartheidą,

baudžiamas laisvės atėmimu nuo dešimties iki dvidešimties metų arba laisvės atėmimu iki gyvos galvos.

_Straipsnio pakeitimai:_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**100<sup>1</sup> straipsnis. Priverstinis dingimas**

Tas, kas veikdamas kaip valstybės atstovas arba asmuo ar asmenų grupė, veikiantys valstybės leidimu, palaikymu ar pritarimu, sulaikė, suėmė, pagrobė asmenį ar kitaip atėmė jo laisvę, kai atsisakoma pripažinti tokį sulaikymą, suėmimą, pagrobimą ar laisvės atėmimą, arba slėpė dingusio asmens likimą ar buvimo vietą,

baudžiamas laisvės atėmimu nuo penkerių iki penkiolikos metų.

_Kodeksas papildytas straipsniu:_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

_Straipsnio pakeitimai:_

_Nr. , 2023-06-22, paskelbta TAR 2023-07-05, i. k. 2023-13986_

_Nr. , 2024-11-07, paskelbta TAR 2024-11-12, i. k. 2024-19686_

**100<sup>2</sup> straipsnis. Vaikų atskyrimas**

Tas, kas neteisėtai atskyrė vaikus, žinodamas, kad šie vaikai, jų tėvai ar globėjai nukentėjo nuo šio kodekso 100<sup>1</sup> straipsnyje numatytų nusikalstamų veikų,

baudžiamas laisvės atėmimu nuo dvejų iki aštuonerių metų.

_Papildyta straipsniu:_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**100<sup>3</sup> straipsnis. Kankinimas**

1\. Tas, kas vykdydamas valstybės politiką arba veikdamas valstybės leidimu, kurstymu, palaikymu ar pritarimu bet kokiu būdu kankino arba kitaip itin žiauriai elgėsi su žmogumi taip sukeldamas nukentėjusiam asmeniui stiprų fizinį ar psichinį skausmą arba dideles kančias,

baudžiamas laisvės atėmimu nuo vienerių iki septynerių metų.

_Straipsnio dalies pakeitimai:_

_Nr. , 2023-06-22, paskelbta TAR 2023-07-05, i. k. 2023-13986_

_Nr. , 2024-11-07, paskelbta TAR 2024-11-12, i. k. 2024-19686_

2\. Šiame straipsnyje nurodytu kankinimu nelaikomas teisėtomis valstybės prievartos priemonėmis ir (ar) sankcijomis sukeliamas, joms būdingas arba su jų taikymu tiesiogiai susijęs skausmas ar kančios.

_Papildyta straipsniu:_

_Nr. , 2019-07-16, paskelbta TAR 2019-07-26, i. k. 2019-12378_

**101 straipsnis. Tarptautinės humanitarinės teisės saugomų asmenų žudymas**

Tas, kas karo, ginkluoto konflikto, agresijos, okupacijos ar aneksijos metu įsakė, kurstė ar organizavo žudyti ar žudė tarptautinės humanitarinės teisės saugomus asmenis,

baudžiamas laisvės atėmimu nuo dešimties iki dvidešimties metų arba laisvės atėmimu iki gyvos galvos.

_Straipsnio pakeitimai:_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

**102 straipsnis.** **Civilių trėmimas ar perkėlimas**

Tas, kas karo, ginkluoto konflikto metu arba agresijos, okupacijos ar aneksijos metu įsakė, kurstė ar organizavo tremti ar trėmė civilius gyventojus iš okupuotos ar aneksuotos teritorijos į okupavusios ar aneksavusios arba trečiosios šalies teritoriją; įsakė, kurstė ar organizavo perkelti ar prievarta išvaryti arba perkėlė ar prievarta išvarė okupuotos ar aneksuotos valstybės civilius gyventojus tos valstybės teritorijoje pažeisdamas tarptautinės teisės normas; įsakė, kurstė ar organizavo perkelti ar perkėlė okupavusios valstybės civilius gyventojus į okupuotos šalies teritoriją,

baudžiamas laisvės atėmimu nuo penkerių iki penkiolikos metų.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

**103 straipsnis. Tarptautinės humanitarinės teisės saugomų asmenų žalojimas, kankinimas ar kitoks nežmoniškas elgesys su jais ar jų turto apsaugos pažeidimas**

1\. Tas, kas karo ar ginkluoto konflikto arba agresijos, okupacijos ar aneksijos metu įsakė, kurstė ar organizavo nežmoniškai elgtis ar nežmoniškai elgėsi su tarptautinės humanitarinės teisės saugomais asmenimis: juos sunkiai sužalojo, susargdino arba kankino; atliko su jais biologinį ar medicininį eksperimentą, neteisėtai paėmė persodinti jų organą ar audinį, neteisėtai ėmė jų kraują arba kitaip nežmoniškai su jais elgėsi; ėmė juos įkaitais; baudė kriminalinėmis bausmėmis be nepriklausomo ir nešališko teismo sprendimo ar be gynybos garantijų teisme; taikė kolektyvines bausmes; žagino ar seksualiai prievartavo žmones, įtraukė juos į seksualinę vergovę ar vertė juos užsiimti prostitucija; priverstinai sterilizavo arba apvaisino; naudojo bauginimo ir teroro priemones; neteisėtai suvaržė ar atėmė jų laisvę; atskyrė vaikus nuo tėvų ar globėjų; sukėlė jiems mirties nuo bado grėsmę; neteisėtai atėmė, konfiskavo civilių asmenų turtą ar vykdė didelio masto jo nusavinimą, nepateisinamą karo būtinumu; užgauliai žemino jų orumą; vertė pereiti į kitą tikėjimą; išniekino nukautųjų palaikus,

baudžiamas laisvės atėmimu nuo penkerių iki penkiolikos metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas padarė šio straipsnio 1 dalyje numatytą veiką panaudodamas apgaulę, baudžiamas laisvės atėmimu nuo septynerių iki penkiolikos metų.

_Straipsnio pakeitimai:_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

**104 straipsnis.** _Neteko galios nuo 2011-03-31._

_Straipsnio pakeitimai:_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

**105 straipsnis. Civilių ar karo belaisvių prievartinis panaudojimas priešo ginkluotosiose pajėgose**

1\. Tas, kas karo, ginkluoto konflikto, agresijos, okupacijos ar aneksijos metu pažeisdamas tarptautinę humanitarinę teisę vertė civilius ar karo belaisvius tarnauti jų priešo ginkluotosiose pajėgose, naudojo juos kaip gyvąjį skydą karo operacijoje, ėmė ar verbavo vaikus iki aštuoniolikos metų į ginkluotąsias pajėgas arba panaudojo juos karo operacijoje,

baudžiamas laisvės atėmimu nuo trejų iki dešimties metų.

2\. Tas, kas ėmė arba verbavo vaikus iki aštuoniolikos metų į karo tarnybą valstybės ginkluotosioms pajėgoms nepriklausančiose ginkluotose grupėse arba panaudojo juos karo operacijoje,

baudžiamas laisvės atėmimu nuo trejų iki dvylikos metų.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

**106 straipsnis. Saugomų objektų naikinimas, nacionalinių vertybių grobstymas, naikinimas ar gadinimas**

Tas, kas davė karo būtinumu nepateisinamą įsakymą naikinti arba naikino tarptautinių sutarčių ar valstybės vidaus teisės aktų saugomus istorinius paminklus, kultūros, meno, švietimo, auklėjimo, mokslo ar religijos objektus, naudojo tokius objektus arba juos supančią aplinką karo veiksmams, grobstė ar pasisavino nacionalines vertybes okupuotoje ar aneksuotoje teritorijoje ar vandališkais veiksmais jas naikino ar gadino ir padarė didelės žalos,

baudžiamas laisvės atėmimu nuo trejų iki dvylikos metų.

_Straipsnio pakeitimai:_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

**107 straipsnis. Vilkinimas repatrijuoti karo belaisvius**

Tas, kas po taikos sutarties sudarymo ar karo veiksmų nutraukimo nepateisinamai vilkino paleisti ar repatrijuoti karo belaisvius,

baudžiamas bauda arba laisvės atėmimu iki trejų metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**108 straipsnis. Vilkinimas paleisti internuotus civilius ar trukdymas repatrijuoti kitiems civiliams**

Tas, kas po karo veiksmų nutraukimo nepateisinamai vilkino paleisti internuotus civilius ar neleido kitiems to pageidaujantiems civiliams repatrijuoti į Tėvynę iš ginkluoto konflikto teritorijos,

baudžiamas bauda arba laisvės atėmimu iki trejų metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**109 straipsnis. Neteisėtas Raudonojo Kryžiaus, Raudonojo Pusmėnulio, Raudonojo Kristalo, Jungtinių Tautų Organizacijos emblemos ar kitos tarptautinės humanitarinės teisės saugomos emblemos (ženklo), ar pavadinimo panaudojimas**

Tas, kas ginkluoto konflikto metu neteisėtai panaudojo Raudonojo Kryžiaus, Raudonojo Pusmėnulio, Raudonojo Kristalo, Jungtinių Tautų Organizacijos emblemą ar kitą tarptautinės humanitarinės teisės saugomą emblemą (ženklą), ar pavadinimą,

baudžiamas bauda arba laisvės atėmimu iki trejų metų.

_Straipsnio pakeitimai:_

_Nr._ [_X-1433_](http://www3.lrs.lt/cgi-bin/preps2?a=313962&b=)_, 2008-01-18, Žin., 2008, Nr. 15-516 (2008-02-05)_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**110 straipsnis. Agresija**

Tas, kas sukėlė agresiją prieš kitą valstybę ar jai vadovavo,

baudžiamas laisvės atėmimu nuo dešimties iki dvidešimties metų arba laisvės atėmimu iki gyvos galvos.

**111 straipsnis. Draudžiama karo ataka**

1\. Tas, kas įsakė vykdyti ar vykdė tarptautinės humanitarinės teisės draudžiamą karo ataką prieš civilius, medicinos ar civilinės gynybos personalą, karo ar civilinę ligoninę, medicinos punktą, sužeistus asmenis ar ligonius vežančią transporto priemonę, Tarptautinio Raudonojo Kryžiaus komiteto ar nacionalinės Raudonojo Kryžiaus, ar Raudonojo Pusmėnulio draugijos personalą, karo ataką prieš neginamą gyvenvietę ar demilitarizuotą zoną, karo ataką prieš saugomą kultūros vertybę, karo ataką, nepasirinkęs konkretaus taikinio ir žinodamas, kad dėl jos gali žūti civiliai ar būti sunaikintas civilinis objektas, arba karo ataką prieš aiškiai iš mūšio pasitraukusius ir nesipriešinančius kombatantus ar kitus asmenis,

baudžiamas laisvės atėmimu nuo penkerių iki penkiolikos metų.

2\. Tas, kas įsakė vykdyti ar vykdė prieštaraujančią tarptautinei humanitarinei teisei karo ataką prieš didelį pavojų aplinkai ir žmonėms keliantį objektą – atominę elektrinę, užtvanką, nuodingųjų medžiagų saugyklą ar kitą panašų objektą, žinodamas, kad dėl jos gali atsirasti labai sunkių padarinių, arba karo ataką naudojant masinio naikinimo ginklą,

baudžiamas laisvės atėmimu nuo dešimties iki dvidešimties metų arba laisvės atėmimu iki gyvos galvos.

_Straipsnio pakeitimai:_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

**112 straipsnis. Uždraustų karo priemonių naudojimas**

Tas, kas pažeisdamas Lietuvos Respublikos tarptautinių sutarčių ar visuotinai pripažintų tarptautinių papročių dėl karo priemonių ar kariavimo būdų nuostatas įsakė karo veiksmuose panaudoti arba panaudojo uždraustas karo priemones ar kariavimo būdus,

baudžiamas laisvės atėmimu nuo trejų iki dešimties metų.

**113 straipsnis. Marodieriavimas**

Tas, kas įsakė grobti ar grobė kautynių lauke turtą iš nukautų ar sužeistų asmenų,

baudžiamas laisvės atėmimu iki penkerių metų.

_Straipsnio pakeitimai:_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

**113<sup>1</sup> straipsnis. Aplaidus arba netinkamas vado pareigų vykdymas**

1\. Tas, kas aplaidžiai vykdė vado pareigas ir dėl to jam teisiškai ar faktiškai pavaldūs asmenys padarė šiame skyriuje numatytą nusikalstamą veiką,

baudžiamas laisvės atėmimu nuo dvejų iki aštuonerių metų.

2\. Tas, kas vykdė vado pareigas žinodamas, kad jam teisiškai ar faktiškai pavaldūs asmenys padarė ar ketino padaryti šiame skyriuje numatytą nusikalstamą veiką, arba nepaisydamas šios informacijos ir nesiėmęs visų būtinų ir pagrįstų, nuo jo priklausančių priemonių, kad užkirstų kelią šių nusikalstamų veikų padarymui ar kėsinimuisi jas padaryti, arba neperdavęs šios informacijos kompetentingoms institucijoms ištirti,

baudžiamas laisvės atėmimu nuo trejų iki dešimties metų.

3\. Asmuo atsako pagal šio straipsnio 1 dalį tik tais atvejais, kai joje numatyta veika padaryta dėl neatsargumo.

_Kodeksas papildytas straipsniu:_

_Nr._ [_XI-1291_](http://www3.lrs.lt/cgi-bin/preps2?a=394926&b=)_, 2011-03-22, Žin., 2011, Nr. 38-1805 (2011-03-31)_

_Straipsnio pakeitimai:_

_Nr. , 2023-06-22, paskelbta TAR 2023-07-05, i. k. 2023-13986_

**XVI SKYRIUS**

**NUSIKALTIMAI LIETUVOS valstybės nepriklausomybei, teritoriJOS vientisumui ir konstitucinei santvarkai**

**114 straipsnis. Valstybės perversmas**

1\. Tas, kas organizavo ar dalyvavo sąmoksle valstybės perversmui įvykdyti arba dalyvavo perversme,

baudžiamas laisvės atėmimu nuo ketverių iki dvidešimties metų arba laisvės atėmimu iki gyvos galvos.

2\. Tas, kas darydamas šio straipsnio 1 dalyje numatytą veiką panaudojo ginkluotą jėgą arba jeigu dėl jo veikos žuvo žmogus ar atsirado kitokių sunkių padarinių,

baudžiamas laisvės atėmimu nuo dešimties iki dvidešimties metų arba laisvės atėmimu iki gyvos galvos.

3\. Nuo baudžiamosios atsakomybės atleidžiamas šio straipsnio 1 ir 2 dalyse numatytame sąmoksle dalyvavęs asmuo, jeigu jis savo noru valstybės institucijai suteikė svarbią informaciją apie rengiamą valstybės perversmą.

_Straipsnio pakeitimai:_

_Nr. , 2024-06-06, paskelbta TAR 2024-06-13, i. k. 2024-10821_

**115 straipsnis. Kėsinimasis į Lietuvos Respublikos Prezidento gyvybę**

Tas, kas kėsinosi į Lietuvos Respublikos Prezidento gyvybę,

baudžiamas laisvės atėmimu nuo dešimties iki dvidešimties metų arba laisvės atėmimu iki gyvos galvos.

**116 straipsnis. Kėsinimasis į kitos valstybės ar tarptautinės viešosios organizacijos atstovo gyvybę**

Tas, kas kėsinosi į oficialiai Lietuvos Respublikoje esančio kitos valstybės ar tarptautinės viešosios organizacijos atstovo gyvybę,

baudžiamas laisvės atėmimu nuo dešimties iki dvidešimties metų arba laisvės atėmimu iki gyvos galvos.

**117 straipsnis. Išdavystė**

Lietuvos Respublikos pilietis, karo metu ar po karo padėties paskelbimo perėjęs į priešo pusę arba padėjęs priešui veikti prieš Lietuvos valstybę,

baudžiamas laisvės atėmimu nuo penkerių iki penkiolikos metų.

**118 straipsnis. Padėjimas kitai valstybei veikti prieš Lietuvos Respubliką**

1\. Tas, kas padėjo kitai valstybei ar jos organizacijai veikti prieš Lietuvos Respubliką – jos konstitucinę santvarką, suverenitetą, teritorijos vientisumą, gynybos ar ekonomikos galią,

baudžiamas laisvės atėmimu nuo dvejų iki septynerių metų.

2\. Tas, kas padarė šio straipsnio 1 dalyje numatytą veiką pasinaudodamas ekstremaliąja situacija, nepaprastąja padėtimi ar mobilizacija,

baudžiamas laisvės atėmimu nuo trejų iki dešimties metų.

3\. Nuo baudžiamosios atsakomybės atleidžiamas asmuo, padaręs šio straipsnio 1 ar 2 dalyje numatytą nusikalstamą veiką, jeigu jis iki jo pripažinimo įtariamuoju prisipažino padaręs nusikalstamą veiką ir aktyviai bendradarbiavo nustatant užsienio valstybės ar jos organizacijos atstovus ir jų vykdomą veiklą, nukreiptą prieš Lietuvos Respublikos konstitucinę santvarką, suverenitetą, teritorijos vientisumą, gynybos ar ekonomikos galią.

4\. Šio straipsnio 3 dalis netaikoma asmeniui, kuris šiame straipsnyje ar šio kodekso 119 straipsnyje nustatytais pagrindais nuo baudžiamosios atsakomybės jau buvo atleistas, taip pat jeigu dėl šio straipsnio 1 ar 2 dalyje numatytos veikos padarymo žuvo žmogus ar atsirado kitokių sunkių padarinių.

5\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2022-05-24, paskelbta TAR 2022-06-01, i. k. 2022-11875_

_Nr. , 2024-06-06, paskelbta TAR 2024-06-13, i. k. 2024-10821_

**119 straipsnis. Šnipinėjimas**

1\. Tas, kas turėdamas tikslą perduoti užsienio valstybei, jos organizacijai ar jų atstovui pagrobė, pirko ar kitaip rinko informaciją, kuri yra Lietuvos Respublikos valstybės ar tarnybos paslaptis, arba šią informaciją perdavė užsienio valstybei, jos organizacijai ar jų atstovui,

baudžiamas laisvės atėmimu nuo ketverių iki dešimties metų.

_Straipsnio dalies pakeitimai:_

_Nr. , 2024-06-06, paskelbta TAR 2024-06-13, i. k. 2024-10821_

2\. Tas, kas vykdydamas kitos valstybės, jos organizacijos ar jų atstovo užduotį pagrobė, pirko ar kitaip rinko arba perdavė informaciją, kuri yra Lietuvos Respublikos valstybės ar tarnybos paslaptis, arba kitą užsienio valstybės žvalgybą dominančią informaciją,

baudžiamas laisvės atėmimu nuo šešerių iki penkiolikos metų.

_Straipsnio dalies pakeitimai:_

_Nr. , 2024-06-06, paskelbta TAR 2024-06-13, i. k. 2024-10821_

3\. Nuo baudžiamosios atsakomybės atleidžiamas asmuo, padaręs šio straipsnio 1 dalyje numatytą nusikalstamą veiką, jeigu jis iki jo pripažinimo įtariamuoju prisipažino padaręs nusikalstamą veiką ir aktyviai bendradarbiavo nustatant užsienio valstybės ar jos organizacijos atstovus, kuriems turėjo būti perduota ar buvo perduota surinkta informacija, kuri yra Lietuvos Respublikos valstybės paslaptis.

4\. Nuo baudžiamosios atsakomybės atleidžiamas asmuo, padaręs šio straipsnio 2 dalyje numatytą nusikalstamą veiką, jeigu jis iki jo pripažinimo įtariamuoju prisipažino padaręs nusikalstamą veiką ir aktyviai bendradarbiavo nustatant užsienio valstybės ar jos organizacijos atstovus ir išaiškinant jų vykdomą veiklą, susijusią su informacijos, kuri yra Lietuvos Respublikos valstybės paslaptis, arba kitos užsienio valstybės žvalgybą dominančios informacijos rinkimu ar perdavimu.

5\. Šio straipsnio 3 ir 4 dalys netaikomos asmeniui, kuris šiame straipsnyje ar šio kodekso 118 straipsnyje nustatytais pagrindais nuo baudžiamosios atsakomybės jau buvo atleistas, taip pat jeigu dėl šio straipsnio 1 ar 2 dalyje numatytos veikos padarymo žuvo žmogus ar atsirado kitokių sunkių padarinių.

6\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Straipsnio pakeitimai:_

_Nr. , 2022-05-24, paskelbta TAR 2022-06-01, i. k. 2022-11875_

**120 straipsnis. Kolaboravimas**

Lietuvos Respublikos pilietis, okupacijos ar aneksijos sąlygomis padėjęs neteisėtos valdžios struktūroms įtvirtinti okupaciją ar aneksiją, slopinti Lietuvos gyventojų pasipriešinimą arba kitaip talkinęs neteisėtai valdžiai veikti prieš Lietuvos Respubliką,

baudžiamas laisvės atėmimu nuo ketverių iki dvylikos metų.

_Straipsnio pakeitimai:_

_Nr. , 2024-06-06, paskelbta TAR 2024-06-13, i. k. 2024-10821_

**121 straipsnis.** **Antikonstitucinės grupės ir organizacijos**

1\. Tas, kas dalyvavo grupės ar organizacijos, turinčių tikslą neteisėtu būdu pakeisti Lietuvos valstybės konstitucinę santvarką, kėsintis į jos nepriklausomybę, pažeisti teritorijos vientisumą, veikloje,

baudžiamas laisvės atėmimu nuo penkerių iki penkiolikos metų.

2\. Tas, kas dalyvavo šaunamaisiais ginklais, sprogmenimis ar sprogstamosiomis medžiagomis ginkluotos grupės ar organizacijos, turinčių tikslą neteisėtu būdu pakeisti Lietuvos valstybės konstitucinę santvarką, kėsintis į jos nepriklausomybę, pažeisti teritorijos vientisumą, veikloje,

baudžiamas laisvės atėmimu nuo aštuonerių iki dvidešimties metų arba laisvės atėmimu iki gyvos galvos.

3\. Tas, kas organizavo šio straipsnio 1 ar 2 dalyje numatytą grupę ar organizaciją arba bet kuriai iš jų vadovavo,

baudžiamas laisvės atėmimu nuo dvylikos iki dvidešimties metų arba laisvės atėmimu iki gyvos galvos.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2024-06-06, paskelbta TAR 2024-06-13, i. k. 2024-10821_

**122 straipsnis. Vieši raginimai smurtu pažeisti Lietuvos Respublikos suverenitetą**

Tas, kas viešai ragino smurtu pažeisti Lietuvos Respublikos suverenitetą – pakeisti jos konstitucinę santvarką, nuversti teisėtą valdžią, kėsintis į jos nepriklausomybę arba pažeisti teritorijos vientisumą, šiems tikslams kurti ginkluotas grupes arba daryti kitus šiame skyriuje numatytus nusikaltimus, kuriais kėsinamasi į Lietuvos valstybę,

baudžiamas laisvės atėmimu iki penkerių metų.

**123 straipsnis. Piktnaudžiavimas oficialiais įgaliojimais**

Tas, kas būdamas įgaliotas atstovauti Lietuvos Respublikai palaikant santykius su kita valstybe ar kitos valstybės organizacija ar tarptautinėje viešojoje organizacijoje viršijo įgaliojimus arba sąmoningai neatliko pareigų, arba netinkamai jas atliko ir dėl to padarė Lietuvos Respublikos interesams prieštaraujančią veiką, dėl kurios padaryta didelė žala,

baudžiamas bauda arba areštu, arba laisvės atėmimu iki šešerių metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**123<sup>1</sup> straipsnis. Tarptautinių sankcijų arba Lietuvos Respublikos įstatymuose nustatytų ribojamųjų priemonių pažeidimas**

1\. Tas, kas pažeidė Lietuvos Respublikoje įgyvendinamas tarptautines sankcijas arba Lietuvos Respublikos įstatymuose nustatytas ribojamąsias priemones ir dėl to padarė didelės žalos Lietuvos Respublikos interesams,

baudžiamas bauda arba areštu, arba laisvės atėmimu iki penkerių metų.

2\. Už šiame straipsnyje numatytą veiką atsako ir juridinis asmuo.

_Kodeksas papildytas straipsniu:_

_Nr._ [_IX-2169_](http://www3.lrs.lt/cgi-bin/preps2?a=232220&b=)_, 2004-04-27, Žin., 2004, Nr. 72-2492 (2004-04-30)_

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

_Straipsnio pakeitimai:_

_Nr. , 2023-03-30, paskelbta TAR 2023-04-05, i. k. 2023-06473_

**124 straipsnis. Neteisėtas disponavimas informacija, kuri yra valstybės paslaptis**

Tas, kas neteisėtai įgijo ar perleido informaciją, kuri yra Lietuvos Respublikos valstybės paslaptis, arba neteisėtai laikė materialius objektus, kurių turinys ar informacija apie juos yra Lietuvos Respublikos valstybės paslaptis, jeigu nebuvo šnipinėjimo požymių,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**125 straipsnis. Valstybės paslapties atskleidimas**

1\. Tas, kas atskleidė informaciją, kuri yra Lietuvos Respublikos valstybės paslaptis, jeigu jam ta informacija buvo patikėta arba jis ją sužinojo dėl savo tarnybos, darbo ar atlikdamas viešąsias funkcijas, bet nebuvo šnipinėjimo požymių,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Šio straipsnio 1 dalyje numatyta veika yra nusikaltimas ir tais atvejais, kai ji padaryta dėl neatsargumo.

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**126 straipsnis. Valstybės paslapties praradimas**

1\. Tas, kas sunaikino, sugadino ar prarado dėl tarnybos, darbo ar viešųjų funkcijų atlikimo jam patikėtą dokumentą, daiktą ar kitą materialų objektą, kurio turinys ar informacija apie jį yra Lietuvos Respublikos valstybės paslaptis,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Šio straipsnio 1 dalyje numatyta veika yra nusikaltimas ir tais atvejais, kai ji padaryta dėl neatsargumo.

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**127 straipsnis. Valstybės simbolių išniekinimas**

Tas, kas viešai nuplėšė, sudraskė, sulaužė, sunaikino, subjaurojo ar kitaip išniekino Lietuvos valstybės vėliavą ar herbą arba viešai pasityčiojo iš Lietuvos valstybės himno,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**128 straipsnis. Užsienio valstybės, Europos Sąjungos ar tarptautinės viešosios organizacijos simbolių išniekinimas**

Tas, kas nuplėšė, sudraskė, sulaužė, sunaikino, subjaurojo ar kitaip išniekino oficialiai iškabintą užsienio valstybės herbą ar vėliavą, Europos Sąjungos arba tarptautinės viešosios organizacijos vėliavą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**XVII skyrius**

**Nusikaltimai žmogaus gyvybEI**

**129 straipsnis. Nužudymas**

1\. Tas, kas nužudė kitą žmogų,

baudžiamas laisvės atėmimu nuo septynerių iki penkiolikos metų.

2\. Tas, kas nužudė:

1. mažametį;

2. bejėgiškos būklės žmogų;

3. savo artimąjį giminaitį ar šeimos narį;

4. nėščią moterį;

5. du ar daugiau žmonių;

6. kankindamas ar kitaip itin žiauriai;

7. kitų žmonių gyvybei pavojingu būdu;

8. dėl chuliganiškų paskatų;

9. dėl savanaudiškų paskatų;

10. dėl nukentėjusio asmens tarnybos ar piliečio pareigų vykdymo;

11. siekdamas nuslėpti kitą nusikaltimą;

12. siekdamas įgyti nukentėjusio asmens organą, audinį ar ląsteles;

13. siekdamas išreikšti neapykantą asmenų grupei ar jai priklausančiam asmeniui dėl amžiaus, lyties, seksualinės orientacijos, negalios, rasės, odos spalvos, tautybės, kalbos, kilmės, etninės kilmės, socialinės padėties, tikėjimo, religijos arba įsitikinimų ar pažiūrų.

_Straipsnio punkto pakeitimai:_

_Nr. , 2022-04-28, paskelbta TAR 2022-05-04, i. k. 2022-09434_

_Nr. , 2024-11-07, paskelbta TAR 2024-11-12, i. k. 2024-19686_

baudžiamas laisvės atėmimu nuo aštuonerių iki dvidešimties metų arba laisvės atėmimu iki gyvos galvos.

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Nr._ [_X-1527_](http://www3.lrs.lt/cgi-bin/preps2?a=320405&b=)_, 2008-05-08, Žin., 2008, Nr. 59-2200 (2008-05-24)_

_Nr._ [_X-1597_](http://www3.lrs.lt/cgi-bin/preps2?a=323071&b=)_, 2008-06-12, Žin., 2008, Nr. 73-2796 (2008-06-27)_

_Nr._ [_XI-303_](http://www3.lrs.lt/cgi-bin/preps2?a=347281&b=)_, 2009-06-16, Žin., 2009, Nr. 77-3168 (2009-06-30)_

**130 straipsnis. Nužudymas labai susijaudinus**

Tas, kas nužudė žmogų staiga labai susijaudinęs dėl neteisėto ar itin įžeidžiančio jį ar jo artimą asmenį nukentėjusio asmens poelgio,

baudžiamas laisvės atėmimu iki šešerių metų.

**131 straipsnis. Naujagimio nužudymas**

Motina, dėl gimdymo nulemtos būsenos nužudžiusi savo naujagimį,

baudžiama laisvės apribojimu arba areštu, arba laisvės atėmimu iki penkerių metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**132 straipsnis. Neatsargus gyvybės atėmimas**

1\. Tas, kas dėl neatsargumo atėmė gyvybę kitam žmogui,

baudžiamas areštu arba laisvės atėmimu iki ketverių metų.

2\. Tas, kas dėl neatsargumo atėmė gyvybę dviem ar daugiau žmonių,

baudžiamas laisvės atėmimu iki šešerių metų.

3\. Tas, kas padarė šio straipsnio 1 ar 2 dalyje numatytą veiką pažeisdamas teisės aktų nustatytas specialias elgesio saugumo taisykles,

baudžiamas laisvės atėmimu iki septynerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

4\. Už šio straipsnio 3 dalyje numatytą veiką atsako ir juridinis asmuo.

**133 straipsnis. Sukurstymas nusižudyti ar privedimas prie savižudybės**

Tas, kas sukurstė žmogų nusižudyti arba žiauriu ar klastingu elgesiu privedė žmogų prie savižudybės,

baudžiamas laisvės apribojimu arba areštu, arba laisvės atėmimu iki ketverių metų.

**134 straipsnis. Padėjimas nusižudyti**

Tas, kas beviltiškai sergančio žmogaus prašymu padėjo jam nusižudyti,

baudžiamas laisvės apribojimu arba areštu, arba laisvės atėmimu iki ketverių metų.

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**XVIII skyrius**

**Nusikaltimai žmogaus sveikatAI**

**135 straipsnis. Sunkus sveikatos sutrikdymas**

1\. Tas, kas sužalojo ar susargdino žmogų, jeigu dėl to nukentėjęs asmuo neteko regos, klausos, kalbos, vaisingumo, nėštumo ar kitaip buvo sunkiai suluošintas, susirgo sunkia nepagydoma ar ilgai trunkančia liga, realiai gresiančia gyvybei ar stipriai sutrikdančia žmogaus psichiką, arba prarado didelę dalį profesinio ar bendro darbingumo, arba buvo nepataisomai subjaurotas nukentėjusio asmens kūnas,

baudžiamas laisvės atėmimu iki dešimties metų.

2\. Tas, kas sunkiai sužalojo ar susargdino:

1. mažametį;

2. bejėgiškos būklės žmogų;

3. savo artimąjį giminaitį ar šeimos narį;

4. nėščią moterį;

5. du ar daugiau žmonių;

6. kankindamas ar kitaip itin žiauriai;

7. kitų žmonių gyvybei pavojingu būdu;

8. dėl chuliganiškų paskatų;

9. dėl savanaudiškų paskatų;

10. dėl nukentėjusio asmens tarnybos ar piliečio pareigų vykdymo;

11. siekdamas nuslėpti kitą nusikaltimą;

12. siekdamas įgyti nukentėjusio asmens organą, audinį ar ląsteles;

13. siekdamas išreikšti neapykantą asmenų grupei ar jai priklausančiam asmeniui dėl amžiaus, lyties, seksualinės orientacijos, negalios, rasės, odos spalvos, tautybės, kalbos, kilmės, etninės kilmės, socialinės padėties, tikėjimo, religijos arba įsitikinimų ar pažiūrų.

_Straipsnio punkto pakeitimai:_

_Nr. , 2022-04-28, paskelbta TAR 2022-05-04, i. k. 2022-09434_

_Nr. , 2024-11-07, paskelbta TAR 2024-11-12, i. k. 2024-19686_

baudžiamas laisvės atėmimu nuo dvejų iki dvylikos metų.

_Straipsnio pakeitimai:_

_Nr._ [_X-1527_](http://www3.lrs.lt/cgi-bin/preps2?a=320405&b=)_, 2008-05-08, Žin., 2008, Nr. 59-2200 (2008-05-24)_

_Nr._ [_X-1597_](http://www3.lrs.lt/cgi-bin/preps2?a=323071&b=)_, 2008-06-12, Žin., 2008, Nr. 73-2796 (2008-06-27)_

_Nr._ [_XI-303_](http://www3.lrs.lt/cgi-bin/preps2?a=347281&b=)_, 2009-06-16, Žin., 2009, Nr. 77-3168 (2009-06-30)_

**136 straipsnis. Sunkus sveikatos sutrikdymas labai susijaudinus**

Tas, kas sunkiai sužalojo žmogų staiga labai susijaudinęs dėl neteisėto ar itin įžeidžiančio jį ar jo artimą asmenį nukentėjusio asmens poelgio,

baudžiamas laisvės apribojimu arba areštu, arba laisvės atėmimu iki ketverių metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**137 straipsnis. Sunkus sveikatos sutrikdymas dėl neatsargumo**

1\. Tas, kas dėl neatsargumo sunkiai sužalojo ar susargdino žmogų,

baudžiamas laisvės apribojimu arba areštu, arba laisvės atėmimu iki trejų metų.

2\. Tas, kas dėl neatsargumo sunkiai sužalojo ar susargdino du ar daugiau žmonių,

baudžiamas laisvės apribojimu arba areštu, arba laisvės atėmimu iki ketverių metų.

3\. Tas, kas padarė šio straipsnio 1 ar 2 dalyje numatytą veiką pažeisdamas teisės aktų nustatytas specialias elgesio saugumo taisykles,

baudžiamas laisvės apribojimu arba areštu, arba laisvės atėmimu iki penkerių metų.

4\. Už šio straipsnio 3 dalyje numatytą veiką atsako ir juridinis asmuo.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**138 straipsnis. Nesunkus sveikatos sutrikdymas**

1\. Tas, kas sužalojo ar susargdino žmogų, jeigu dėl to nukentėjęs asmuo prarado nedidelę dalį profesinio ar bendro darbingumo arba ilgai sirgo, bet jam nebuvo šio kodekso 135 straipsnio 1 dalyje nurodytų padarinių,

baudžiamas laisvės apribojimu arba areštu, arba laisvės atėmimu iki trejų metų.

2\. Tas, kas nesunkiai sužalojo ar susargdino:

1. mažametį;

2. bejėgiškos būklės žmogų;

3. savo artimąjį giminaitį ar šeimos narį;

4. nėščią moterį;

5. du ar daugiau žmonių;

6. kankindamas ar kitaip itin žiauriai;

7. kitų žmonių gyvybei pavojingu būdu;

8. dėl chuliganiškų paskatų;

9. dėl savanaudiškų paskatų;

10. dėl nukentėjusio asmens tarnybos ar piliečio pareigų vykdymo;

11. siekdamas nuslėpti kitą nusikaltimą;

12. siekdamas įgyti nukentėjusio asmens organą, audinį ar ląsteles;

13. siekdamas išreikšti neapykantą asmenų grupei ar jai priklausančiam asmeniui dėl amžiaus, lyties, seksualinės orientacijos, negalios, rasės, odos spalvos, tautybės, kalbos, kilmės, etninės kilmės, socialinės padėties, tikėjimo, religijos arba įsitikinimų ar pažiūrų,

_Straipsnio punkto pakeitimai:_

_Nr. , 2022-04-28, paskelbta TAR 2022-05-04, i. k. 2022-09434_

_Nr. , 2024-11-07, paskelbta TAR 2024-11-12, i. k. 2024-19686_

baudžiamas laisvės atėmimu iki penkerių metų.

_Straipsnio pakeitimai:_

_Nr._ [_X-1527_](http://www3.lrs.lt/cgi-bin/preps2?a=320405&b=)_, 2008-05-08, Žin., 2008, Nr. 59-2200 (2008-05-24)_

_Nr._ [_X-1597_](http://www3.lrs.lt/cgi-bin/preps2?a=323071&b=)_, 2008-06-12, Žin., 2008, Nr. 73-2796 (2008-06-27)_

_Nr._ [_XI-303_](http://www3.lrs.lt/cgi-bin/preps2?a=347281&b=)_, 2009-06-16, Žin., 2009, Nr. 77-3168 (2009-06-30)_

**139 straipsnis. Nesunkus sveikatos sutrikdymas dėl neatsargumo**

1\. Tas, kas dėl neatsargumo sužalojo ar susargdino žmogų, jeigu dėl to nukentėjęs asmuo prarado nedidelę dalį profesinio ar bendro darbingumo arba ilgai sirgo, bet jam nebuvo šio kodekso 135 straipsnio 1 dalyje nurodytų padarinių,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

2\. Tas, kas dėl neatsargumo nesunkiai sužalojo ar susargdino du ar daugiau žmonių,

baudžiamas viešaisiais darbais arba laisvės apribojimu, arba areštu, arba laisvės atėmimu iki vienerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Už šio straipsnio 1 dalyje numatytą veiką asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, ar prokuroro reikalavimas.

_Straipsnio pakeitimai:_

_Nr._ [_IX-1706_](http://www3.lrs.lt/cgi-bin/preps2?a=215815&b=)_, 2003-07-04, Žin., 2003, Nr. 74-3423 (2003-07-25)_

**140 straipsnis. Fizinio skausmo sukėlimas ar nežymus sveikatos sutrikdymas**

1\. Tas, kas mušdamas ar kitaip smurtaudamas sukėlė žmogui fizinį skausmą arba nežymiai jį sužalojo ar trumpam susargdino,

baudžiamas viešaisiais darbais arba laisvės apribojimu, arba areštu, arba laisvės atėmimu iki vienerių metų.

2\. Tas, kas šio straipsnio 1 dalyje nurodytą veiką padarė savo artimajam giminaičiui ar šeimos nariui,

baudžiamas viešaisiais darbais arba laisvės apribojimu, arba areštu, arba laisvės atėmimu iki dvejų metų.

3\. Tas, kas šio straipsnio 1 dalyje nurodytą veiką padarė mažamečiui arba kankindamas nukentėjusį asmenį,

baudžiamas viešaisiais darbais arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2015-04-23, paskelbta TAR 2015-04-30, i. k. 2015-06588_

_Nr. , 2024-11-07, paskelbta TAR 2024-11-12, i. k. 2024-19686_

4\. Už šio straipsnio 1 dalyje numatytą veiką asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, ar prokuroro reikalavimas arba kai ikiteisminis tyrimas pradėtas nustačius smurto artimoje aplinkoje požymių.

_Straipsnio dalies pakeitimai:_

_Nr. , 2015-04-23, paskelbta TAR 2015-04-30, i. k. 2015-06588_

_Straipsnio pakeitimai:_

_Nr._ [_IX-1706_](http://www3.lrs.lt/cgi-bin/preps2?a=215815&b=)_, 2003-07-04, Žin., 2003, Nr. 74-3423 (2003-07-25),_ **_atitaisymas: Žin., 2003, Nr. 76_**

_Nr._ [_XII-501_](http://www3.lrs.lt/cgi-bin/preps2?a=453256&b=)_, 2013-07-02, Žin., 2013, Nr. 75-3772 (2013-07-13)_

**141 straipsnis. Sąvokų išaiškinimas**

1\. Šio skyriaus 135, 138 ir 140 straipsniuose numatytų sveikatos sutrikdymų požymius apibūdina Lietuvos Respublikos Vyriausybės ar jos įgaliotos institucijos patvirtintos sveikatos sutrikdymo masto nustatymo taisyklės.

2\. Šiame kodekse nusikalstamą veiką padariusio asmens šeimos nariai yra kartu su juo gyvenantys tėvai (įtėviai), vaikai (įvaikiai), broliai, seserys ir jų sutuoktiniai arba partneriai, taip pat nusikalstamą veiką padariusio asmens sutuoktinis arba asmuo, su kuriuo nusikalstamą veiką padaręs asmuo bendrai gyvena neįregistravęs santuokos (partnerystė), sutuoktinio arba partnerio tėvai (įtėviai), vaikai (įvaikiai), broliai, seserys ir jų sutuoktiniai arba partneriai.

3\. Šiame kodekse nurodytas mažametis yra jaunesnis negu keturiolikos metų amžiaus asmuo.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**XIX skyrius**

**nusikaltimai, PAVOJINGI ŽMOGAUS SVEIKATAI IR GYVYBEI**

**142 straipsnis. Neteisėtas abortas**

1\. Gydytojas, turintis teisę daryti aborto operacijas, padaręs abortą pacientės prašymu, jeigu buvo kontraindikacijų arba tai padaryta ne sveikatos priežiūros įstaigoje,

baudžiamas viešaisiais darbais arba laisvės apribojimu, arba laisvės atėmimu iki dvejų metų.

2\. Sveikatos priežiūros specialistas, neturintis teisės daryti aborto operacijas, sveikatos priežiūros įstaigoje padaręs abortą pacientės prašymu,

baudžiamas viešaisiais darbais arba laisvės apribojimu, arba areštu, arba laisvės atėmimu iki trejų metų.

3\. Tas, kas neturėdamas teisės daryti aborto operacijas nutraukė nėštumą pačios moters prašymu,

baudžiamas laisvės apribojimu arba areštu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**143 straipsnis. Privertimas darytis neteisėtą abortą**

Tas, kas panaudodamas psichinę prievartą nukentėjusiajai ar jos artimiesiems privertė nėščią moterį darytis neteisėtą abortą,

baudžiamas viešaisiais darbais arba laisvės apribojimu, arba areštu, arba laisvės atėmimu iki trejų metų.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**144 straipsnis. Palikimas be pagalbos, kai gresia pavojus žmogaus gyvybei**

Tas, kas sukėlęs pavojų ar turėdamas pareigą rūpintis nukentėjusiu asmeniu jam nepagelbėjo, kai grėsė pavojus šio žmogaus gyvybei, nors turėjo galimybę suteikti jam pagalbą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**145 straipsnis. Grasinimas nužudyti ar sunkiai sutrikdyti žmogaus sveikatą arba žmogaus terorizavimas**

1\. Tas, kas grasino nužudyti žmogų ar sunkiai sutrikdyti jo sveikatą, jeigu buvo pakankamas pagrindas manyti, kad grasinimas gali būti įvykdytas,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Tas, kas terorizavo žmogų grasindamas susprogdinti, padegti ar padaryti kitokią pavojingą gyvybei, sveikatai ar turtui veiką arba sistemingai baugino žmogų naudodamas psichinę prievartą,

baudžiamas laisvės apribojimu arba areštu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Už šio straipsnio 1 ir 2 dalyse numatytas veikas asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, prokuroro reikalavimas arba kai ikiteisminis tyrimas pradėtas nustačius smurto artimoje aplinkoje požymius.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_XII-501_](http://www3.lrs.lt/cgi-bin/preps2?a=453256&b=)_, 2013-07-02, Žin., 2013, Nr. 75-3772 (2013-07-13)_

**XX skyrius**

**NUSIKALTIMAI IR BAUDŽIAMIEJI NUSIŽENGIMAI ŽMOGAUS LAISVEI**

_Pakeistas skyriaus pavadinimas:_

_Nr. , 2021-10-14, paskelbta TAR 2021-10-22, i. k. 2021-22115_

**146 straipsnis. Neteisėtas laisvės atėmimas**

1\. Tas, kas neteisėtai atėmė žmogui laisvę, jeigu nebuvo žmogaus pagrobimo kaip įkaito požymių,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Tas, kas padarė šio straipsnio 1 dalyje numatytą veiką panaudodamas smurtą arba sukeldamas pavojų nukentėjusio asmens gyvybei ar sveikatai, arba laikydamas nukentėjusį asmenį nelaisvėje ilgiau nei 48 valandas,

baudžiamas laisvės apribojimu arba areštu, arba laisvės atėmimu iki ketverių metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**147 straipsnis. Prekyba žmonėmis**

1\. Tas, kas pardavė, pirko, kitaip perleido ar įgijo, verbavo, gabeno ar laikė nelaisvėje žmogų panaudodamas fizinį smurtą ar grasinimus arba kitaip atimdamas galimybę priešintis, arba pasinaudodamas nukentėjusio asmens priklausomumu ar pažeidžiamumu, arba panaudodamas apgaulę, arba priimdamas ar sumokėdamas pinigus, arba gaudamas ar suteikdamas kitokią naudą asmeniui, kuris faktiškai kontroliuoja nukentėjusį asmenį, jeigu kaltininkas žinojo arba siekė, kad nukentėjęs asmuo, nesvarbu, ar jis sutiko, būtų išnaudojamas vergijos ar panašiomis į vergiją sąlygomis, prostitucijai, pornografijai ar kitoms seksualinio išnaudojimo formoms, priverstinei, fiktyviai santuokai, priverstiniam darbui ar paslaugoms, įskaitant elgetavimą, nusikalstamai veikai daryti arba kitais išnaudojimo tikslais,

baudžiamas laisvės atėmimu nuo trejų iki dešimties metų.

_Straipsnio dalies pakeitimai:_

_Nr. , 2016-05-12, paskelbta TAR 2016-05-24, i. k. 2016-13906_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas šio straipsnio 1 dalyje numatytą veiką padarė dviem ar daugiau nukentėjusiems asmenims arba sukeldamas pavojų nukentėjusio asmens gyvybei, arba dalyvaudamas organizuotoje grupėje, arba žinodamas ar siekdamas, kad būtų paimtas nukentėjusio asmens organas, audinys ar ląstelės, arba būdamas valstybės tarnautojas ar viešojo administravimo funkcijas atliekantis asmuo ir vykdydamas įgaliojimus,

baudžiamas laisvės atėmimu nuo ketverių iki dvylikos metų.

3\. Nukentėjęs nuo šiame straipsnyje numatytos veikos asmuo gali būti atleistas nuo baudžiamosios atsakomybės už nusikalstamą veiką, kurią jis buvo priverstas tiesiogiai padaryti dėl jam padarytos šiame straipsnyje numatytos veikos.

4\. Už šio straipsnio 1 ir 2 dalyse numatytas veikas atsako ir juridinis asmuo.

_Straipsnio pakeitimai:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_XI-2198_](http://www3.lrs.lt/cgi-bin/preps2?a=429564&b=)_, 2012-06-30, Žin., 2012, Nr. 82-4276 (2012-07-13)_

**147<sup>1</sup> straipsnis. Išnaudojimas priverstiniam darbui ar paslaugoms**

1\. Tas, kas panaudodamas fizinį smurtą, grasinimus, apgaulę arba kitus šio kodekso 147 straipsnyje nurodytus būdus neteisėtai vertė žmogų dirbti tam tikrą darbą ar teikti tam tikras paslaugas, įskaitant elgetavimą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas padarė šio straipsnio 1 dalyje numatytą veiką versdamas žmogų dirbti ar teikti paslaugas vergijos ar kitokiomis nežmoniškomis sąlygomis,

baudžiamas laisvės atėmimu nuo dvejų iki aštuonerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Nukentėjęs nuo šiame straipsnyje numatytos veikos asmuo gali būti atleistas nuo baudžiamosios atsakomybės už nusikalstamą veiką, kurią jis buvo priverstas tiesiogiai padaryti dėl jam padarytos šiame straipsnyje numatytos veikos.

_Papildyta straipsnio dalimi:_

_Nr. , 2020-11-05, paskelbta TAR 2020-11-18, i. k. 2020-24234_

4\. Už šio straipsnio 1 ir 2 dalyse numatytas veikas atsako ir juridinis asmuo.“

_Straipsnio dalies pakeitimai:_

_Nr. , 2020-11-05, paskelbta TAR 2020-11-18, i. k. 2020-24234_

_Kodeksas papildytas straipsniu:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Straipsnio pakeitimai:_

_Nr._ [_XI-2198_](http://www3.lrs.lt/cgi-bin/preps2?a=429564&b=)_, 2012-06-30, Žin., 2012, Nr. 82-4276 (2012-07-13)_

**147<sup>2</sup> straipsnis. Naudojimasis asmens priverstiniu darbu ar paslaugomis**

1\. Tas, kas naudojosi žmogaus darbu ar teikiamomis paslaugomis, įskaitant prostituciją, žinodamas ar turėdamas ir galėdamas žinoti, kad asmuo šį darbą dirba ar šias paslaugas teikia dėl to, kad prieš jį išnaudojimo tikslais buvo panaudotas fizinis smurtas, grasinimai, apgaulė arba kiti šio kodekso 147 straipsnyje nurodyti būdai,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Asmuo, kuris padarė šiame straipsnyje numatytą veiką, atleidžiamas nuo baudžiamosios atsakomybės, jeigu jis iki jo pripažinimo įtariamuoju savanoriškai apie tai pranešė teisėsaugos institucijai ir aktyviai bendradarbiavo nustatant nuo prekybos žmonėmis (147 straipsnis) ar vaiko pirkimo arba pardavimo (157 straipsnis) nukentėjusį asmenį ir išaiškinant kurią nors iš šių nusikalstamų veikų.

3\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_XI-2198_](http://www3.lrs.lt/cgi-bin/preps2?a=429564&b=)_, 2012-06-30, Žin., 2012, Nr. 82-4276 (2012-07-13)_

**148 straipsnis. Žmogaus veiksmų laisvės varžymas**

1\. Tas, kas reikalavo iš žmogaus atlikti neteisėtus veiksmus ar susilaikyti nuo teisėtų veiksmų atlikimo, ar kitaip elgtis pagal kaltininko nurodymą panaudodamas psichinę prievartą nukentėjusiam asmeniui ar jo artimiesiems,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šio straipsnio 1 dalyje numatytą veiką asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, prokuroro reikalavimas arba kai ikiteisminis tyrimas pradėtas nustačius smurto artimoje aplinkoje požymius.

3\. Už šiame straipsnyje numatytą veiką atsako ir juridinis asmuo.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_XII-501_](http://www3.lrs.lt/cgi-bin/preps2?a=453256&b=)_, 2013-07-02, Žin., 2013, Nr. 75-3772 (2013-07-13)_

**148<sup>1</sup> straipsnis. Neteisėtas žmogaus persekiojimas**

1\. Tas, kas prieš aiškiai išreikštą žmogaus valią neturėdamas teisėto pagrindo sistemingai persekiojo šį žmogų, jeigu dėl to nukentėjęs asmuo buvo priverstas pakeisti gyvenamąją vietą ar darbą, ar mokymosi įstaigą arba buvo padarytas kitoks neigiamas poveikis jo socialiniam gyvenimui ar neigiamas poveikis jo emocinei būsenai, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

2\. Už šio straipsnio 1 dalyje numatytą veiką asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, prokuroro reikalavimas arba kai ikiteisminis tyrimas pradėtas nustačius smurto artimoje aplinkoje požymių.

_Papildyta straipsniu:_

_Nr. , 2021-10-14, paskelbta TAR 2021-10-22, i. k. 2021-22115_

**XXI SKYRIUS**

**NUSIKALTIMAI IR BAUDŽIAMIEJI NUSIŽENGIMAI ŽMOGAUS SEKSUALINIO APSISPRENDIMO LAISVEI IR NELIEČIAMUMUI**

**149 straipsnis. Išžaginimas**

1\. Tas, kas lytiškai santykiavo su žmogumi prieš šio valią panaudodamas fizinį smurtą ar grasindamas tuoj pat jį panaudoti, ar kitaip atimdamas galimybę priešintis, ar pasinaudodamas bejėgiška nukentėjusio asmens būkle,

baudžiamas laisvės atėmimu nuo vienerių iki septynerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas su bendrininkų grupe išžagino žmogų,

baudžiamas laisvės atėmimu nuo trejų iki dešimties metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Tas, kas išžagino nepilnametį asmenį,

baudžiamas laisvės atėmimu nuo ketverių iki dešimties metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

4\. Tas, kas išžagino mažametį asmenį,

baudžiamas laisvės atėmimu nuo penkerių iki penkiolikos metų.

5\. Už šio straipsnio 1 dalyje numatytą veiką asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, prokuroro reikalavimas arba kai ikiteisminis tyrimas pradėtas nustačius smurto artimoje aplinkoje požymius.

6\. Už šio straipsnio 3 ir 4 dalyse numatytas veikas atsako ir juridinis asmuo.

_Straipsnio pakeitimai:_

_Nr._ [_X-711_](http://www3.lrs.lt/cgi-bin/preps2?a=279767&b=)_, 2006-06-22, Žin., 2006, Nr. 77-2961 (2006-07-14)_

_Nr._ [_XII-501_](http://www3.lrs.lt/cgi-bin/preps2?a=453256&b=)_, 2013-07-02, Žin., 2013, Nr. 75-3772 (2013-07-13)_

**150 straipsnis. Seksualinis prievartavimas**

1\. Tas, kas tenkino lytinę aistrą su žmogumi prieš šio valią analiniu, oraliniu ar kitokio fizinio sąlyčio būdu panaudodamas fizinį smurtą ar grasindamas tuoj pat jį panaudoti, ar kitaip atimdamas galimybę priešintis, ar pasinaudodamas bejėgiška nukentėjusio asmens būkle,

baudžiamas laisvės atėmimu nuo vienerių iki septynerių metų.

2\. Tas, kas su bendrininkų grupe atliko šio straipsnio 1 dalyje numatytus veiksmus,

baudžiamas laisvės atėmimu nuo dvejų iki dešimties metų.

3\. Tas, kas šio straipsnio 1 dalyje numatytus veiksmus atliko nepilnamečiam asmeniui,

baudžiamas laisvės atėmimu nuo trejų iki dešimties metų.

4\. Tas, kas šio straipsnio 1 dalyje numatytus veiksmus atliko mažamečiam asmeniui,

baudžiamas laisvės atėmimu nuo ketverių iki penkiolikos metų.

5\. Už šio straipsnio 1 dalyje numatytą veiką asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, prokuroro reikalavimas arba kai ikiteisminis tyrimas pradėtas nustačius smurto artimoje aplinkoje požymius.

6\. Už šio straipsnio 3 ir 4 dalyse numatytas veikas atsako ir juridinis asmuo.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_X-711_](http://www3.lrs.lt/cgi-bin/preps2?a=279767&b=)_, 2006-06-22, Žin., 2006, Nr. 77-2961 (2006-07-14)_

_Nr._ [_XII-501_](http://www3.lrs.lt/cgi-bin/preps2?a=453256&b=)_, 2013-07-02, Žin., 2013, Nr. 75-3772 (2013-07-13)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**151 straipsnis. Privertimas lytiškai santykiauti**

1\. Tas, kas grasindamas panaudoti smurtą, panaudodamas kitokią psichinę prievartą arba pasinaudodamas asmens priklausomumu privertė jį lytiškai santykiauti ar kitaip tenkinti lytinę aistrą su kaltininku ar kitu asmeniu,

baudžiamas laisvės atėmimu iki penkerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas šio straipsnio 1 dalyje numatytus veiksmus atliko nepilnamečiam asmeniui,

baudžiamas laisvės atėmimu nuo dvejų iki aštuonerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Už šio straipsnio 1 dalyje numatytą veiką asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, prokuroro reikalavimas arba kai ikiteisminis tyrimas pradėtas nustačius smurto artimoje aplinkoje požymius.

4\. Už šio straipsnio 2 dalyje numatytą veiką atsako ir juridinis asmuo.

_Straipsnio pakeitimai:_

_Nr._ [_X-711_](http://www3.lrs.lt/cgi-bin/preps2?a=279767&b=)_, 2006-06-22, Žin., 2006, Nr. 77-2961 (2006-07-14)_

_Nr._ [_XII-501_](http://www3.lrs.lt/cgi-bin/preps2?a=453256&b=)_, 2013-07-02, Žin., 2013, Nr. 75-3772 (2013-07-13)_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

**151<sup>1</sup> straipsnis. Lytinės aistros tenkinimas pažeidžiant nepilnamečio asmens seksualinio apsisprendimo laisvę ir (ar) neliečiamumą**

1\. Pilnametis asmuo, lytiškai santykiavęs ar kitaip tenkinęs lytinę aistrą su jaunesniu negu šešiolikos metų asmeniu, jeigu nebuvo išžaginimo, seksualinio prievartavimo ar privertimo lytiškai santykiauti požymių,

baudžiamas laisvės apribojimu arba areštu, arba laisvės atėmimu iki penkerių metų.

2\. Tas, kas lytiškai santykiavo ar kitaip tenkino lytinę aistrą su nepilnamečiu asmeniu pasiūlęs, pažadėjęs suteikti ar suteikęs jam ar kitam asmeniui už tai pinigų ar kitokios formos atlygį, jeigu nebuvo išžaginimo, seksualinio prievartavimo ar privertimo lytiškai santykiauti požymių,

baudžiamas laisvės apribojimu arba areštu, arba laisvės atėmimu iki penkerių metų.

3\. Tėvas, motina, globėjas, rūpintojas ar kitas teisėtas vaiko atstovas arba įstatymuose nustatytų įgaliojimų nepilnamečio asmens atžvilgiu turintis asmuo, arba pasitikėjimu, autoritetu arba įtaka nepilnamečiui piktnaudžiavęs asmuo, lytiškai santykiavęs ar kitaip tenkinęs lytinę aistrą su tuo nepilnamečiu asmeniu, jeigu nebuvo išžaginimo, seksualinio prievartavimo ar privertimo lytiškai santykiauti požymių,

baudžiamas laisvės apribojimu arba areštu, arba laisvės atėmimu iki šešerių metų.

4\. Tas, kas padarė šio straipsnio 3 dalyje numatytus veiksmus su jaunesniu negu šešiolikos metų asmeniu,

baudžiamas laisvės atėmimu nuo dvejų iki aštuonerių metų.

5\. Už šiame straipsnyje numatytas veikas atsako ir juridinis asmuo.

6\. Šio straipsnio 1 dalyje nurodyti veiksmai nelaikomi nusikaltimu, jeigu tarp veiksmų dalyvių nėra didelio amžiaus, dvasinės ir fizinės brandos skirtumo.

_Kodeksas papildytas straipsniu:_

_Nr._ [_X-711_](http://www3.lrs.lt/cgi-bin/preps2?a=279767&b=)_, 2006-06-22, Žin., 2006, Nr. 77-2961 (2006-07-14)_

_Straipsnio pakeitimai:_

_Nr._ [_XI-989_](http://www3.lrs.lt/cgi-bin/preps2?a=377767&b=)_, 2010-07-02, Žin., 2010, Nr. 86-4540 (2010-07-20)_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**152 straipsnis. Seksualinis priekabiavimas**

1\. Tas, kas siekdamas seksualinio bendravimo ar pasitenkinimo vulgariais ar panašiais veiksmais, pasiūlymais ar užuominomis priekabiavo prie pagal tarnybą ar kitaip priklausomo asmens, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šio straipsnio 1 dalyje numatytą veiką asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, ar prokuroro reikalavimas.

**152<sup>1</sup> straipsnis. Jaunesnio negu šešiolikos metų asmens viliojimas**

1\. Pilnametis asmuo, pasiūlęs jaunesniam negu šešiolikos metų asmeniui susitikti siekdamas lytiškai santykiauti ar kitaip tenkinti lytinę aistrą arba jį išnaudoti pornografinei produkcijai gaminti, jeigu po šio pasiūlymo ėmėsi konkrečių veiksmų, kad susitikimas įvyktų,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Papildyta straipsniu:_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

**153 straipsnis. Jaunesnio negu** **šešiolikos metų asmens tvirkinimas**

1\. Tas, kas atliko jaunesnio negu šešiolikos metų asmens tvirkinimo veiksmus,

baudžiamas laisvės apribojimu arba areštu, arba laisvės atėmimu iki penkerių metų.

2\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_XI-989_](http://www3.lrs.lt/cgi-bin/preps2?a=377767&b=)_, 2010-07-02, Žin., 2010, Nr. 86-4540 (2010-07-20)_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

**XXII SKYRIUS**

**NUSIKALTIMAI ASMENS GARBEI IR ORUMUI**

_Pakeistas skyriaus pavadinimas:_

_Nr. , 2022-12-22, paskelbta TAR 2022-12-30, i. k. 2022-27570_

**154 straipsnis. Šmeižimas**

1\. Tas, kas per visuomenės informavimo priemonę paskleidė apie kitą žmogų tikrovės neatitinkančią informaciją, galinčią paniekinti ar pažeminti tą asmenį arba pakirsti pasitikėjimą juo, arba šmeižė asmenį, neva šis padarė tyčinį nusikaltimą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

2\. Už šiame straipsnyje numatytas veikas asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, ar prokuroro reikalavimas.

_Straipsnio pakeitimai:_

_Nr. , 2022-12-22, paskelbta TAR 2022-12-30, i. k. 2022-27570_

**155 straipsnis.** _Neteko galios nuo 2015-07-10_

_Straipsnio naikinimas:_

_Nr. , 2015-06-25, paskelbta TAR 2015-07-09, i. k. 2015-11179_

**XXIII SKYRIUS**

**NUSIKALTIMAI IR BAUDŽIAMIEJI NUSIŽENGIMAI VAIKUI IR ŠEIMAI**

**156 straipsnis. Vaiko pagrobimas arba naujagimių sukeitimas**

1\. Tas, kas pagrobė svetimą vaiką arba sukeitė naujagimius,

baudžiamas laisvės atėmimu nuo dvejų iki aštuonerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tėvas, motina ar artimasis giminaitis, pagrobęs savo ar savo artimųjų vaiką iš vaikų įstaigos arba asmens, pas kurį vaikas teisėtai gyveno,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**157 straipsnis. Vaiko pirkimas arba pardavimas**

1\. Tas, kas siūlė pirkti, kitaip įgyti, pardavė, pirko, kitaip perleido, įgijo, verbavo, gabeno arba laikė nelaisvėje vaiką žinodamas ar siekdamas, kad, neatsižvelgiant į vaiko sutikimą, jis būtų neteisėtai įvaikintas, išnaudojamas vergijos ar panašiomis į vergiją sąlygomis, prostitucijai, pornografijai, kitoms seksualinio išnaudojimo formoms, priverstinei, fiktyviai santuokai, priverstiniam darbui ar paslaugoms, įskaitant elgetavimą, nusikalstamai veikai daryti arba kitiems išnaudojimo tikslams,

baudžiamas laisvės atėmimu nuo ketverių iki dvylikos metų.

_Straipsnio dalies pakeitimai:_

_Nr. , 2016-05-12, paskelbta TAR 2016-05-24, i. k. 2016-13906_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas šio straipsnio 1 dalyje numatytą veiką padarė dviem ar daugiau vaikų arba mažamečiui, arba sukeldamas pavojų nukentėjusio asmens gyvybei, arba dalyvaudamas organizuotoje grupėje, arba žinodamas ar siekdamas, kad būtų paimtas nukentėjusio asmens organas, audinys ar ląstelės, arba būdamas valstybės tarnautojas ar viešojo administravimo funkcijas atliekantis asmuo ir vykdydamas įgaliojimus,

baudžiamas laisvės atėmimu nuo penkerių iki penkiolikos metų.

3\. Nukentėjęs nuo šiame straipsnyje numatytos veikos asmuo gali būti atleistas nuo baudžiamosios atsakomybės už nusikalstamą veiką, kurią jis buvo tiesiogiai priverstas padaryti dėl jam padarytos šiame straipsnyje numatytos veikos.

4\. Už šio straipsnio 1 ir 2 dalyse numatytas veikas atsako ir juridinis asmuo.

_Straipsnio pakeitimai:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_XI-2198_](http://www3.lrs.lt/cgi-bin/preps2?a=429564&b=)_, 2012-06-30, Žin., 2012, Nr. 82-4276 (2012-07-13)_

**158 straipsnis. Vaiko palikimas**

Tėvas, motina ar globėjas arba kitas teisėtas vaiko atstovas, palikęs negalintį savimi pasirūpinti mažametį vaiką be būtinos priežiūros norėdamas juo atsikratyti,

baudžiamas viešaisiais darbais arba laisvės apribojimu, arba areštu, arba laisvės atėmimu iki dvejų metų.

**159 straipsnis. Vaiko įtraukimas į nusikalstamą veiką**

Tas, kas įtikinėdamas, prašydamas, papirkdamas, grasindamas, apgaule ar kitokiu būdu įtraukė vaiką į nusikalstamą veiką,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**160 straipsnis. Vaiko įtraukimas vartoti vaistus ar kitas apkvaišinančias priemones, ar Lietuvos Respublikos tam tikrų dopingo medžiagų kontrolės įstatyme nurodytas medžiagas**

Tas, kas įtraukė vaiką ne gydymo tikslais vartoti vaistus ar kitas apkvaišinančias nenarkotines priemones, ar Lietuvos Respublikos tam tikrų dopingo medžiagų kontrolės įstatyme nurodytas medžiagas,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio pakeitimai:_

_Nr. , 2015-05-07, paskelbta TAR 2015-05-18, i. k. 2015-07560_

_Nr. , 2024-11-07, paskelbta TAR 2024-11-12, i. k. 2024-19686_

**161 straipsnis. Vaiko įtraukimas girtauti**

1\. Tas, kas įtraukė vaiką girtauti,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas nugirdė vaiką, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

**162 straipsnis. Vaiko išnaudojimas pornografijai**

1\. Tas, kas verbavo, vertė arba įtraukė vaiką dalyvauti pornografinio pobūdžio renginiuose, arba išnaudojo vaiką tokiems tikslams, arba išnaudojo vaiką pornografinei produkcijai gaminti, arba pelnėsi iš tokios vaiko veiklos,

baudžiamas laisvės atėmimu nuo dvejų iki aštuonerių metų.

2\. Tas, kas dalyvavo pornografinio pobūdžio renginyje, į kurį buvo įtrauktas vaikas,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1992_](http://www3.lrs.lt/cgi-bin/preps2?a=226955&b=)_, 2004-01-29, Žin., 2004, Nr. 25-760 (2004-02-14)_

_Nr._ [_X-711_](http://www3.lrs.lt/cgi-bin/preps2?a=279767&b=)_, 2006-06-22, Žin., 2006, Nr. 77-2961 (2006-07-14)_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**163 straipsnis. Piktnaudžiavimas tėvų, globėjo ar rūpintojo arba kitų teisėtų vaiko atstovų** **teisėmis ar pareigomis**

Tas, kas piktnaudžiavo tėvo, motinos, globėjo ar rūpintojo arba kitų teisėtų vaiko atstovų teisėmis ar pareigomis fiziškai ar psichiškai gniuždydamas vaiką, palikdamas jį ilgą laiką be priežiūros ar panašiai žiauriai elgdamasis su vaiku,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

**164 straipsnis. Vengimas išlaikyti vaiką**

Tas, kas vengė pareigos pagal teismo sprendimą išlaikyti vaiką, mokėti lėšas vaikui išlaikyti ar teikti kitą būtiną materialią paramą vaikui,

baudžiamas viešaisiais darbais arba laisvės apribojimu, arba areštu, arba laisvės atėmimu iki dvejų metų.

**XXIV SKYRIUS**

**NUSIKALTIMAI ASMENS PRIVATAUS GYVENIMO NELIEČIAMUMUI**

**165 straipsnis. Neteisėtas asmens būsto neliečiamumo pažeidimas**

1\. Tas, kas neteisėtai slapta ar atvirai, panaudodamas apgaulę ar smurtą arba kitokiu būdu prieš savininko ar jo įgaliotų asmenų valią įsibrovė į kito žmogaus gyvenamąjį namą, butą ar kitą gyvenamąją patalpą arba jos priklausinius, įskaitant saugomą būsto teritoriją,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Už šiame straipsnyje numatytą veiką asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, prokuroro reikalavimas arba kai ikiteisminis tyrimas pradėtas nustačius smurto artimoje aplinkoje požymius.

_Straipsnio pakeitimai:_

_Nr._ [_XII-501_](http://www3.lrs.lt/cgi-bin/preps2?a=453256&b=)_, 2013-07-02, Žin., 2013, Nr. 75-3772 (2013-07-13)_

**166 straipsnis. Asmens susižinojimo neliečiamumo pažeidimas**

1. Tas, kas neteisėtai perėmė paštu ar per pasiuntinių paslaugos teikėją siunčiamą siuntą ar siuntinį arba neteisėtai perėmė, fiksavo ar stebėjo asmens elektroninių ryšių tinklais siunčiamus pranešimus, arba neteisėtai fiksavo, klausėsi ar stebėjo asmens pokalbius elektroninių ryšių tinklais, arba kitaip pažeidė asmens susižinojimo neliečiamumą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Už šiame straipsnyje numatytą veiką atsako ir juridinis asmuo.

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

**167 straipsnis. Neteisėtas informacijos apie privatų asmens gyvenimą rinkimas**

1\. Tas, kas neteisėtai rinko informaciją apie privatų asmens gyvenimą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Už šiame straipsnyje numatytą veiką atsako ir juridinis asmuo.

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

**168 straipsnis. Neteisėtas informacijos apie asmens privatų gyvenimą atskleidimas ar panaudojimas**

1\. Tas, kas be asmens sutikimo viešai paskelbė, pasinaudojo ar kitų asmenų labui panaudojo informaciją apie kito žmogaus privatų gyvenimą, jeigu tą informaciją jis sužinojo dėl savo tarnybos ar profesijos arba atlikdamas laikiną užduotį, arba ją surinko darydamas šio kodekso 165–167 straipsniuose numatytą veiką,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Už šiame straipsnyje numatytą veiką atsako ir juridinis asmuo.

3\. Už šiame straipsnyje numatytą veiką asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, ar prokuroro reikalavimas.

**XXV SKYRIUS**

**NUSIKALTIMAI IR BAUDŽIAMIEJI NUSIŽENGIMAI**

**ASMENS LYGIATEISIŠKUMUI IR SĄŽINĖS LAISVEI**

**169 straipsnis. Diskriminavimas dėl tautybės, rasės, lyties, kilmės, religijos ar kitos grupinės priklausomybės**

Tas, kas atliko veiksmus, kuriais siekta žmonių grupei ar jai priklausančiam asmeniui dėl amžiaus, lyties, seksualinės orientacijos, negalios, rasės, odos spalvos, tautybės, kalbos, kilmės, etninės kilmės, socialinės padėties, tikėjimo, religijos arba įsitikinimų ar pažiūrų sutrukdyti lygiomis teisėmis su kitais dalyvauti politinėje, ekonominėje, socialinėje, kultūrinėje, darbo ar kitoje veikloje arba suvaržyti tokios žmonių grupės ar jai priklausančio asmens teises ir laisves,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio pakeitimai:_

_Nr. , 2017-05-04, paskelbta TAR 2017-05-11, i. k. 2017-08026_

_Nr. , 2022-04-28, paskelbta TAR 2022-05-04, i. k. 2022-09434_

_Nr. , 2024-11-07, paskelbta TAR 2024-11-12, i. k. 2024-19686_

**170 straipsnis. Kurstymas prieš bet kokios tautos, rasės, etninę, religinę ar kitokią žmonių grupę**

1\. Tas, kas turėdamas tikslą platinti gamino, įsigijo, siuntė, gabeno, laikė dalykus, kuriuose tyčiojamasi, niekinama, skatinama neapykanta ar kurstoma diskriminuoti žmonių grupę ar jai priklausantį asmenį dėl amžiaus, lyties, seksualinės orientacijos, negalios, rasės, odos spalvos, tautybės, kalbos, kilmės, etninės kilmės, socialinės padėties, tikėjimo, religijos arba įsitikinimų ar pažiūrų arba kurstoma smurtauti, fiziškai susidoroti su tokia žmonių grupe ar jai priklausančiu asmeniu, arba juos platino,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

2\. Tas, kas viešai tyčiojosi, niekino, skatino neapykantą ar kurstė diskriminuoti žmonių grupę ar jai priklausantį asmenį dėl amžiaus, lyties, seksualinės orientacijos, negalios, rasės, odos spalvos, tautybės, kalbos, kilmės, etninės kilmės, socialinės padėties, tikėjimo, religijos arba įsitikinimų ar pažiūrų,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

3\. Tas, kas viešai kurstė smurtauti, fiziškai susidoroti su žmonių grupe ar jai priklausančiu asmeniu dėl amžiaus, lyties, seksualinės orientacijos, negalios, rasės, odos spalvos, tautybės, kalbos, kilmės, etninės kilmės, socialinės padėties, tikėjimo, religijos arba įsitikinimų ar pažiūrų arba finansavo ar kitaip materialiai rėmė tokią veiklą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_XI-330_](http://www3.lrs.lt/cgi-bin/preps2?a=349515&b=)_, 2009-07-09, Žin., 2009, Nr. 87-3663 (2009-07-23)_

_Straipsnio pakeitimai:_

_Nr. , 2017-05-04, paskelbta TAR 2017-05-11, i. k. 2017-08026_

_Nr. , 2022-04-28, paskelbta TAR 2022-05-04, i. k. 2022-09434_

_Nr. , 2024-11-07, paskelbta TAR 2024-11-12, i. k. 2024-19686_

**170<sup>1</sup> straipsnis.** **Grupių ir organizacijų, turinčių tikslą diskriminuoti žmonių grupę arba kurstyti prieš ją, kūrimas ir veikla**

1\. Tas, kas kūrė bendrininkų ar organizuotą grupę arba organizaciją, turinčią tikslą diskriminuoti žmonių grupę dėl amžiaus, lyties, seksualinės orientacijos, negalios, rasės, odos spalvos, tautybės, kalbos, kilmės, etninės kilmės, socialinės padėties, tikėjimo, religijos arba įsitikinimų ar pažiūrų arba kurstyti prieš ją, arba dalyvavo tokios grupės ar organizacijos veikloje, arba finansavo ar kitaip materialiai rėmė tokią grupę ar organizaciją,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

_Straipsnio dalies pakeitimai:_

_Nr. , 2017-05-04, paskelbta TAR 2017-05-11, i. k. 2017-08026_

_Nr. , 2022-04-28, paskelbta TAR 2022-05-04, i. k. 2022-09434_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Papildyta straipsniu:_

_Nr._ [_XI-330_](http://www3.lrs.lt/cgi-bin/preps2?a=349515&b=)_, 2009-07-09, Žin., 2009, Nr. 87-3663 (2009-07-23)_

**170<sup>2</sup> straipsnis. Viešas pritarimas tarptautiniams nusikaltimams, SSRS ar nacistinės Vokietijos nusikaltimams, jų neigimas ar šiurkštus menkinimas**

1\. Tas, kas viešai pritarė Lietuvos Respublikos ar Europos Sąjungos teisės aktais arba įsiteisėjusiais Lietuvos Respublikos ar tarptautinių teismų sprendimais pripažintiems genocido ar kitiems nusikaltimams žmoniškumui arba karo nusikaltimams, juos neigė ar šiurkščiai menkino, jeigu tai padaryta grasinančiu, užgauliu ar įžeidžiančiu būdu arba dėl to buvo sutrikdyta ar galėjo būti sutrikdyta viešoji tvarka, taip pat tas, kas viešai pritarė SSRS ar nacistinės Vokietijos įvykdytai agresijai prieš Lietuvos Respubliką, SSRS ar nacistinės Vokietijos įvykdytiems genocido ar kitiems nusikaltimams žmoniškumui arba karo nusikaltimams, arba 1990–1991 metais įvykdytiems kitiems agresiją prieš Lietuvos Respubliką vykdžiusių ar joje dalyvavusių asmenų labai sunkiems ar sunkiems nusikaltimams Lietuvos Respublikai arba labai sunkiems nusikaltimams Lietuvos Respublikos gyventojams, juos neigė ar šiurkščiai menkino, jeigu tai padaryta grasinančiu, užgauliu ar įžeidžiančiu būdu arba dėl to buvo sutrikdyta ar galėjo būti sutrikdyta viešoji tvarka,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Papildyta straipsniu:_

_Nr._ [_XI-901_](http://www3.lrs.lt/cgi-bin/preps2?a=375951&b=)_, 2010-06-15, Žin., 2010, Nr. 75-3792 (2010-06-29)_

_Straipsnio pakeitimai:_

_Nr. , 2022-04-28, paskelbta TAR 2022-05-04, i. k. 2022-09434_

**171 straipsnis. Trukdymas atlikti religines apeigas ar religines iškilmes**

Tas, kas necenzūriniais žodžiais, įžūliais veiksmais, grasinimais, patyčiomis ar kitais nepadoriais veiksmais sutrikdė valstybės pripažintos religinės bendruomenės ar bendrijos pamaldas ar kitas apeigas arba iškilmes, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

**XXVI SKYRIUS**

**NUSIKALTIMAI ASMENŲ RINKIMŲ TEISĖMS IR LIETUVOS RESPUBLIKOS PREZIDENTO, SEIMO, EUROPOS PARLAMENTO, SAVIVALDYBIŲ TARYBŲ IR MERŲ RINKIMŲ AR REFERENDUMŲ TVARKAI, POLITINIŲ ORGANIZACIJŲ, ANALITINIŲ CENTRŲ IR POLITINIŲ KAMPANIJŲ FINANSAVIMO TVARKAI**

_Skyriaus pavadinimo pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Pakeistas skyriaus pavadinimas:_

_Nr. , 2019-11-28, paskelbta TAR 2019-12-10, i. k. 2019-19871_

_Nr. , 2022-07-19, paskelbta TAR 2022-07-20, i. k. 2022-15855_

**172 straipsnis. Trukdymas pasinaudoti rinkimų ar referendumo teise**

1\. Tas, kas prieš asmenį, turintį teisę rinkti arba dalyvauti referendume, panaudojo psichinę prievartą, apgaulę arba jį papirko, siekdamas paveikti jo valią realizuojant savo teisę rinkti ar nuo jos susilaikyti arba dalyvauti referendume, arba šiuos veiksmus atliko prieš asmenį, turintį teisę būti išrinktam,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas šio straipsnio 1 dalyje numatytus veiksmus organizavo, juos atliko sistemingai arba jeigu dėl to rinkimai ar referendumas buvo pripažinti negaliojančiais,

baudžiamas bauda arba laisvės apribojimu, arba areštu, arba laisvės atėmimu iki šešerių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Nr._ [_XI-2393_](http://www3.lrs.lt/cgi-bin/preps2?a=436955&b=)_, 2012-11-08, Žin., 2012, Nr. 133-6759 (2012-11-17)_

_Straipsnio pakeitimai:_

_Nr. , 2018-06-30, paskelbta TAR 2018-07-11, i. k. 2018-11777_

_Nr. , 2024-11-07, paskelbta TAR 2024-11-12, i. k. 2024-19686_

**173 straipsnis. Rinkimų ar referendumo dokumento suklastojimas arba suklastoto rinkimų ar referendumo dokumento panaudojimas**

1\. Tas, kas siekdamas paveikti rinkimų ar referendumo rezultatus suklastojo rinkėjų sąrašą, turinčių teisę dalyvauti referendume piliečių sąrašą, balsų skaičiavimo protokolą, rinkimų ar referendumo biuletenį, pagamino didelį kiekį rinkimų ar referendumo netikrų biuletenių arba panaudojo suklastotą ar netikrą rinkimų ar referendumo dokumentą, arba organizavo šių dokumentų klastojimą, gaminimą arba naudojimą,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas padarė šio straipsnio 1 dalyje numatytą veiką, jeigu dėl to rinkimai ar referendumas buvo pripažinti negaliojančiais,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_XI-2393_](http://www3.lrs.lt/cgi-bin/preps2?a=436955&b=)_, 2012-11-08, Žin., 2012, Nr. 133-6759 (2012-11-17)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**174 straipsnis. Neteisingas rinkimų balsų suskaičiavimas**

1\. Tas, kas siekdamas paveikti rinkimų ar referendumo rezultatus neteisingai suskaičiavo ir užfiksavo rinkėjų ar referendume dalyvavusių piliečių balsus arba organizavo neteisingą balsų skaičiavimą arba fiksavimą,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas padarė šio straipsnio 1 dalyje numatytą veiką, jeigu dėl to rinkimai ar referendumas buvo pripažinti negaliojančiais,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_XI-2393_](http://www3.lrs.lt/cgi-bin/preps2?a=436955&b=)_, 2012-11-08, Žin., 2012, Nr. 133-6759 (2012-11-17)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**175 straipsnis. Rinkimų ar referendumo dokumento sunaikinimas, sugadinimas, pagrobimas arba paslėpimas**

1\. Tas, kas sunaikino, sugadino, pagrobė arba paslėpė rinkėjų ar turinčių teisę dalyvauti referendume piliečių sąrašą, rinkimų ar referendumo biuletenį ar balsų skaičiavimo protokolą, jeigu dėl to rinkimai ar referendumas buvo pripažinti negaliojančiais arba tai turėjo reikšmingą įtaką rinkimų ar referendumo rezultatams, arba organizavo šių dokumentų naikinimą, gadinimą, grobimą arba slėpimą,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_XI-2393_](http://www3.lrs.lt/cgi-bin/preps2?a=436955&b=)_, 2012-11-08, Žin., 2012, Nr. 133-6759 (2012-11-17)_

**175<sup>1</sup> straipsnis. Neteisėtas politinių organizacijų, analitinių centrų ar politinių kampanijų finansavimas**

1\. Tas, kas neteisėtai teikė lėšas ar kitokią paramą, kurių vertė viršija 500 MGL dydžio sumą, politinei organizacijai, analitiniam centrui ar politinei kampanijai tiesiogiai ar netiesiogiai finansuoti arba šias lėšas ar paramą neteisėtai priėmė ar panaudojo politinės organizacijos, analitinio centro ar politinės kampanijos veikloje,

baudžiamas bauda arba laisvės atėmimu iki ketverių metų.

2\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2022-07-19, paskelbta TAR 2022-07-20, i. k. 2022-15855_

**XXVII SKYRIUS**

**NUSIKALTIMAI IR BAUDŽIAMIEJI NUSIŽENGIMAI ASMENS SOCIALINĖMS TEISĖMS**

**176 straipsnis. Darbuotojų saugos ir sveikatos reikalavimų pažeidimas**

1\. Darbdavys ar jo įgaliotas asmuo, pažeidęs Lietuvos Respublikos darbuotojų saugos ir sveikatos įstatyme ar kituose teisės aktuose nustatytus darbuotojų saugos ir sveikatos reikalavimus, jeigu dėl to įvyko sunkus ar mirtinas nelaimingas atsitikimas darbe arba atsirado kitokių sunkių padarinių,

baudžiamas bauda arba areštu, arba laisvės atėmimu iki septynerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Šiame straipsnyje numatyta veika yra nusikalstama tik tais atvejais, kai ji padaryta dėl neatsargumo.

3\. Už šiame straipsnyje numatytą veiką atsako ir juridinis asmuo.

_Straipsnio pakeitimai:_

_Nr. , 2015-06-25, paskelbta TAR 2015-07-10, i. k. 2015-11240_

_Nr. , 2023-04-27, paskelbta TAR 2023-05-04, i. k. 2023-08475_

**177 straipsnis. Trukdymas profesinių sąjungų veiklai**

Tas, kas trukdė profesinės sąjungos ar jos nario teisėtai veiklai, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu.

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**XXVIII skyrius**

**Nusikaltimai ir baudžiamieji nusižengimai nuosavyBEI, turtinėms teisėms ir turtiniams interesams**

**178 straipsnis. Vagystė**

1\. Tas, kas pagrobė svetimą turtą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Tas, kas atvirai pagrobė svetimą turtą arba viešoje vietoje pagrobė svetimą turtą iš asmens drabužių, rankinės ar kitokio nešulio (kišenvagystė), arba pagrobė svetimą turtą įsibrovęs į transporto priemonę,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Tas, kas pagrobė svetimą turtą įsibrovęs į patalpą, ryšių kabelių kanalų sistemą, saugyklą ar saugomą teritoriją arba pagrobė didelės vertės svetimą turtą, arba pagrobė strateginę ar svarbią reikšmę nacionaliniam saugumui turinčių juridinių asmenų infrastruktūrą sudarantį turtą ar jo dalį,

baudžiamas bauda arba laisvės apribojimu, arba areštu, arba laisvės atėmimu iki šešerių metų.

4\. Tas, kas pagrobė labai didelės vertės svetimą turtą arba pagrobė didelės mokslinės, istorinės ar kultūrinės reikšmės turinčias vertybes, arba pagrobė svetimą turtą dalyvaudamas organizuotoje grupėje,

baudžiamas bauda arba laisvės atėmimu iki aštuonerių metų.

5\. Tas, kas pagrobė nedidelės vertės svetimą turtą, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

6\. Už šio straipsnio 1 ir 5 dalyse numatytas veikas asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, ar prokuroro reikalavimas.

7\. Už šio straipsnio 1, 2, 3 ir 4 dalyse numatytas veikas atsako ir juridinis asmuo.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**179 straipsnis. Neteisėtas naudojimasis energija ir ryšių paslaugomis**

1\. Tas, kas neteisėtai prisijungęs prie energijos tiekimo arba ryšių tinklo ar saugyklos, iškraipydamas skaitiklių rodmenis arba kitais neteisėtais būdais naudojosi elektros ar šilumos energija, dujomis, vandeniu, telekomunikacijomis ar kitais ekonominę vertę turinčiais dalykais ir dėl to kitam asmeniui padarė turtinės žalos,

baudžiamas viešaisiais darbais arba bauda, arba laisvės apribojimu, arba laisvės atėmimu iki dvejų metų.

2\. Tas, kas padarė šio straipsnio 1 dalyje numatytą veiką ir dėl to kitam asmeniui padarė didelės turtinės žalos,

baudžiamas bauda arba laisvės apribojimu, arba areštu, arba laisvės atėmimu iki šešerių metų.

_Straipsnio dalies pakeitimai:_

_Nr. , 2015-03-19, paskelbta TAR 2015-03-23, i. k. 2015-04087_

3\. Tas, kas padarė šio straipsnio 1 dalyje numatytą veiką ir dėl to kitam asmeniui padarė nedidelės turtinės žalos, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

4\. Už šiame straipsnyje numatytas veikas atsako ir juridinis asmuo.

5\. Už šio straipsnio 1 ir 3 dalyse numatytas veikas asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, ar prokuroro reikalavimas.

**180 straipsnis. Plėšimas**

1\. Tas, kas panaudodamas fizinį smurtą ar grasindamas tuoj pat jį panaudoti arba kitaip atimdamas galimybę nukentėjusiam asmeniui priešintis pagrobė svetimą turtą,

baudžiamas laisvės apribojimu arba areštu, arba laisvės atėmimu iki šešerių metų.

2\. Tas, kas apiplėšė įsibrovęs į patalpą arba panaudojęs nešaunamąjį ginklą ar kitą daiktą, kuriuo galima žmogų žaloti, arba apiplėšė pagrobdamas didelės vertės svetimą turtą,

baudžiamas laisvės atėmimu nuo dvejų iki aštuonerių metų.

3\. Tas, kas apiplėšė panaudojęs šaunamąjį ginklą ar sprogmenį arba apiplėšė pagrobdamas labai didelės vertės svetimą turtą ar didelę mokslinę, istorinę ar kultūrinę reikšmę turinčias vertybes, arba apiplėšė dalyvaudamas organizuotoje grupėje,

baudžiamas laisvės atėmimu nuo trejų iki dešimties metų.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1706_](http://www3.lrs.lt/cgi-bin/preps2?a=215815&b=)_, 2003-07-04, Žin., 2003, Nr. 74-3423 (2003-07-25)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**181 straipsnis. Turto prievartavimas**

1\. Tas, kas neturėdamas teisėto pagrindo atvirai ar užmaskuotai savo ar kitų asmenų naudai vertė kitą asmenį perduoti turtą, suteikti turtinę teisę ar atleisti nuo turtinės pareigos arba atlikti kitus turtinio pobūdžio veiksmus, arba nuo jų susilaikyti grasindamas prieš nukentėjusį ar kitą asmenį panaudoti fizinį smurtą, sunaikinti ar sugadinti jo turtą, paskelbti kompromituojančią ar kitokią informaciją, kurios atskleidimas nepageidautinas, arba panaudodamas kitokią psichinę prievartą,

baudžiamas laisvės apribojimu arba areštu, arba laisvės atėmimu iki šešerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas prievartavo didelės vertės svetimą turtą arba prievartaudamas turtą panaudojo fizinį smurtą, atėmė asmeniui laisvę, sunaikino ar sugadino jo turtą arba kitokiu būdu padarė jam didelę turtinę žalą,

baudžiamas laisvės atėmimu nuo dvejų iki aštuonerių metų.

_Straipsnio dalies pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

_Nr. , 2024-11-07, paskelbta TAR 2024-11-12, i. k. 2024-19686_

3\. Tas, kas prievartavo labai didelės vertės svetimą turtą ar didelės mokslinės, istorinės ar kultūrinės reikšmės turinčias vertybes arba prievartavo turtą dalyvaudamas organizuotoje grupėje,

baudžiamas laisvės atėmimu nuo trejų iki dešimties metų.

_Straipsnio dalies pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

4\. Už šiame straipsnyje numatytas veikas atsako ir juridinis asmuo.

_Papildyta straipsnio dalimi:_

_Nr. , 2018-12-04, paskelbta TAR 2018-12-11, i. k. 2018-20234_

_Straipsnio pakeitimai:_

_Nr._ [_IX-1706_](http://www3.lrs.lt/cgi-bin/preps2?a=215815&b=)_, 2003-07-04, Žin., 2003, Nr. 74-3423 (2003-07-25)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

**182 straipsnis. Sukčiavimas**

1\. Tas, kas apgaule savo ar kitų naudai įgijo svetimą turtą ar turtinę teisę, išvengė turtinės prievolės arba ją panaikino,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Tas, kas apgaule savo ar kitų naudai įgijo didelės vertės svetimą turtą ar turtinę teisę, išvengė didelės vertės turtinės prievolės arba ją panaikino,

baudžiamas bauda arba laisvės apribojimu, arba areštu, arba laisvės atėmimu iki šešerių metų.

3\. Tas, kas apgaule savo ar kitų naudai įgijo labai didelės vertės svetimą turtą ar turtinę teisę, ar didelės mokslinės, istorinės ar kultūrinės reikšmės turinčias vertybes arba išvengė labai didelės vertės turtinės prievolės ar ją panaikino, arba sukčiavo dalyvaudamas organizuotoje grupėje,

baudžiamas bauda arba laisvės atėmimu iki aštuonerių metų.

4\. Tas, kas apgaule savo ar kitų naudai įgijo nedidelės vertės svetimą turtą ar turtinę teisę, išvengė nedidelės vertės turtinės prievolės ar ją panaikino, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

5\. Už šio straipsnio 1 ir 4 dalyse numatytas veikas asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, ar prokuroro reikalavimas.

6\. Už šio straipsnio 1, 2 ir 3 dalyse numatytas veikas atsako ir juridinis asmuo.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**182<sup>1</sup> straipsnis.** **Manipuliavimas sporto varžybomis**

1\. Tas, kas neteisėtai paveikė sąžiningą aukšto meistriškumo sporto varžybų eigą arba rezultatą,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2024-06-27, paskelbta TAR 2024-07-05, i. k. 2024-12639_

_Nr. , 2024-11-07, paskelbta TAR 2024-11-12, i. k. 2024-19686_

2\. Asmuo, kuris padarė šio straipsnio 1 dalyje numatytą veiką, atleidžiamas nuo baudžiamosios atsakomybės, jeigu jis iki jo pripažinimo įtariamuoju savanoriškai apie tai pranešė teisėsaugos institucijai ir aktyviai bendradarbiavo išaiškinant šią nusikalstamą veiką.

3\. Už šio straipsnio 1 dalyje numatytą veiką atsako ir juridinis asmuo.

_Papildyta straipsniu:_

_Nr. , 2016-06-30, paskelbta TAR 2016-07-13, i. k. 2016-20302_

**183 straipsnis. Turto pasisavinimas**

1\. Tas, kas pasisavino jam patikėtą ar jo žinioje buvusį svetimą turtą ar turtinę teisę,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Tas, kas pasisavino jam patikėtą ar jo žinioje buvusį didelės vertės svetimą turtą ar turtinę teisę,

baudžiamas bauda arba laisvės apribojimu, arba areštu, arba laisvės atėmimu iki šešerių metų.

3\. Tas, kas pasisavino jam patikėtą ar jo žinioje buvusį labai didelės vertės svetimą turtą ar turtinę teisę arba didelės mokslinės, istorinės ar kultūrinės reikšmės turinčias vertybes,

baudžiamas bauda arba laisvės atėmimu iki aštuonerių metų.

4\. Tas, kas pasisavino jam patikėtą ar jo žinioje buvusį nedidelės vertės svetimą turtą ar turtinę teisę, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

5\. Už šio straipsnio 1, 2 ir 3 dalyse numatytas veikas atsako ir juridinis asmuo.

6\. Už šio straipsnio 1 ir 4 dalyse numatytas veikas asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, ar prokuroro reikalavimas.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**184 straipsnis. Turto iššvaistymas**

1\. Tas, kas iššvaistė jam patikėtą ar jo žinioje buvusį svetimą turtą ar turtinę teisę,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Tas, kas iššvaistė jam patikėtą ar jo žinioje buvusį didelės vertės svetimą turtą ar turtinę teisę,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

3\. Tas, kas iššvaistė jam patikėtą ar jo žinioje buvusį labai didelės vertės svetimą turtą ar turtinę teisę, ar didelės mokslinės, istorinės ar kultūrinės reikšmės turinčias vertybes,

baudžiamas bauda arba laisvės atėmimu iki septynerių metų.

4\. Tas, kas iššvaistė jam patikėtą ar jo žinioje buvusį nedidelės vertės svetimą turtą ar turtinę teisę, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

5\. Už šio straipsnio 1 ir 4 dalyse numatytas veikas asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, ar prokuroro reikalavimas.

6\. Už šio straipsnio 1, 2 ir 3 dalyse numatytas veikas atsako ir juridinis asmuo.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**185 straipsnis. Radinio pasisavinimas**

Tas, kas pasisavino rastą lobį, didelę mokslinę, istorinę ar kultūrinę reikšmę turinčias vertybes, kitą didelės vertės radinį ar atsitiktinai jam patekusį didelės vertės svetimą turtą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**186 straipsnis.** _Neteko galios nuo 2023-06-01_

_Straipsnio naikinimas:_

_Nr. , 2023-04-27, paskelbta TAR 2023-05-04, i. k. 2023-08475_

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

**187 straipsnis. Turto sunaikinimas ar sugadinimas**

1\. Tas, kas sunaikino ar sugadino svetimą turtą,

baudžiamas viešaisiais darbais arba bauda, arba laisvės apribojimu, arba laisvės atėmimu iki dvejų metų.

2\. Tas, kas sunaikino ar sugadino svetimą turtą visuotinai pavojingu būdu arba išardydamas ar sugadindamas įrenginį ar agregatą, jeigu dėl to galėjo nukentėti žmonės, arba sunaikino, išardė ar sugadino strateginę arba svarbią reikšmę nacionaliniam saugumui turinčių juridinių asmenų infrastruktūrą sudarantį turtą ar jo dalį, arba sunaikino ar sugadino didelės vertės svetimą turtą ar didelės mokslinės, istorinės ar kultūrinės reikšmės turinčias vertybes,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

_Straipsnio dalies pakeitimai:_

_Nr. , 2015-03-19, paskelbta TAR 2015-03-23, i. k. 2015-04087_

3\. Tas, kas sunaikino ar sugadino nedidelės vertės svetimą turtą, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

4\. Už šio straipsnio 1 ir 3 dalyse numatytas veikas asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, ar prokuroro reikalavimas.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_XII-500_](http://www3.lrs.lt/cgi-bin/preps2?a=453255&b=)_, 2013-07-02, Žin., 2013, Nr. 75-3771 (2013-07-13)_

**188 straipsnis. Turto sunaikinimas ar sugadinimas dėl neatsargumo**

1\. Tas, kas dėl neatsargumo sunaikino ar sugadino svetimą turtą ir padarė didelės turtinės žalos nukentėjusiam asmeniui arba sunaikino ar sugadino didelės mokslinės, istorinės ar kultūrinės reikšmės turinčias vertybes,

baudžiamas viešaisiais darbais arba bauda, arba laisvės apribojimu, arba laisvės atėmimu iki dvejų metų.

2\. Tas, kas padarė šio straipsnio 1 dalyje numatytą veiką pažeisdamas teisės aktų nustatytas specialias elgesio saugumo taisykles,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Už šio straipsnio 1 ir 2 dalyse numatytas veikas asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, ar prokuroro reikalavimas.

4\. Už šio straipsnio 2 dalyje numatytą veiką atsako ir juridinis asmuo.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

**189 straipsnis. Nusikalstamu būdu gauto turto įgijimas arba realizavimas**

1\. Tas, kas įgijo, valdė, naudojosi arba realizavo turtą žinodamas, kad tas turtas gautas nusikalstamu būdu arba dalyvaujant nusikalstamoje veikoje,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas įgijo, valdė, naudojosi arba realizavo didelės vertės turtą ar didelės mokslinės, istorinės ar kultūrinės reikšmės turinčias vertybes žinodamas, kad tas turtas ar vertybės gauti nusikalstamu būdu arba dalyvaujant nusikalstamoje veikoje,

baudžiamas bauda arba laisvės apribojimu, arba areštu, arba laisvės atėmimu iki šešerių metų.

3\. Tas, kas įgijo, naudojosi arba realizavo nedidelės vertės turtą žinodamas, kad tas turtas gautas nusikalstamu būdu arba dalyvaujant nusikalstamoje veikoje, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

4\. Už šio straipsnio 1 ir 2 dalyse numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Straipsnio pakeitimai:_

_Nr. , 2021-11-23, paskelbta TAR 2021-12-03, i. k. 2021-25127_

**189<sup>1</sup> straipsnis. Neteisėtas praturtėjimas**

1\. Tas, kas turėjo nuosavybės teise didesnės negu 900 MGL vertės turtą, žinodamas, kad tas turtas negalėjo būti įgytas teisėtomis pajamomis,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

_Nr. , 2024-11-07, paskelbta TAR 2024-11-12, i. k. 2024-19686_

2\. Šio straipsnio 1 dalyje nurodytą turtą iš trečiųjų asmenų perėmęs asmuo nuo baudžiamosios atsakomybės už neteisėtą praturtėjimą atleidžiamas, jeigu jis iki pranešimo apie įtarimą įteikimo apie tai pranešė teisėsaugos institucijoms ir aktyviai bendradarbiavo nustatant šio turto kilmę.

3\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_XI-1199_](http://www3.lrs.lt/cgi-bin/preps2?a=388230&b=)_, 2010-12-02, Žin., 2010, Nr. 145-7439 (2010-12-11)_

**_Pastaba._** _Pagal 189<sup>1</sup> straipsnį baudžiamojon atsakomybėn traukiami tik asmenys, kurie Baudžiamojo kodekso 189<sup>1</sup> straipsnyje nustatytus požymius atitinkantį turtą turi po šio įstatymo (Nr. XI-1199) įsigaliojimo (2010-12-11)._

**190 straipsnis. Sąvokų išaiškinimas**

1\. Šiame skyriuje nurodytas turtas yra labai didelės vertės, kai jo vertė viršija 900 MGL dydžio sumą, didelės vertės, kai jo vertė viršija 400 MGL dydžio sumą, bet neviršija 900 MGL dydžio sumos, nedidelės vertės, kai jo vertė viršija 3 MGL dydžio sumą, bet neviršija 10 MGL dydžio sumos.

2\. Šiame skyriuje nurodyta turtinė žala yra 10 MGL dydžio sumą viršijanti, bet 400 MGL dydžio sumos neviršijanti žala. Šiame skyriuje nurodyta turtinė žala yra nedidelė, kai jos dydis viršija 3 MGL dydžio sumą, bet neviršija 10 MGL dydžio sumos, didelė, kai jos dydis viršija 400 MGL dydžio sumą.

3\. Šio skyriaus 189<sup>1</sup> straipsnyje nurodytos teisėtos pajamos yra iš teisės aktų neuždraustos veiklos gautos pajamos, nesvarbu, ar jos buvo įtrauktos į apskaitą teisės aktų nustatyta tvarka, ar ne.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**XXIX SKYRIUS**

**NUSIKALTIMAI INTELEKTINEI NUOSAVYBEI**

_Pakeistas skyriaus pavadinimas:_

_Nr. , 2023-04-27, paskelbta TAR 2023-05-04, i. k. 2023-08475_

**191 straipsnis. Autorystės pasisavinimas**

1\. Tas, kas savo vardu išleido ar viešai paskelbė svetimą kūrinį (įskaitant kompiuterių programas) arba jo dalį,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Tas, kas pasinaudodamas tarnybos padėtimi arba panaudodamas psichinę prievartą privertė kūrinio (įskaitant kompiuterių programas) arba jo dalies autorių pripažinti kitą asmenį bendraautoriu ar autoriaus teisių perėmėju arba atsisakyti autorystės teisės,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2023-06-01, paskelbta TAR 2023-06-07, i. k. 2023-11217_

**192 straipsnis. Autorių teisių ar gretutinių teisių objekto neteisėtas atgaminimas, padarymas viešai prieinamo kompiuterių tinklais (internete), neteisėtų kopijų platinimas, gabenimas ar laikymas**

1\. Tas, kas neteisėtai atgamino autorių teisių ar gretutinių teisių objektą arba jų dalį komerciniais tikslais arba platino, gabeno ar laikė komerciniais tikslais neteisėtas jų kopijas, jeigu kopijų bendra vertė pagal teisėtų kopijų, o kai jų nėra, – pagal atgamintų kūrinių originalų kainas viršijo 400 MGL dydžio sumą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Tas, kas komerciniais tikslais neteisėtai padarė viešai prieinamą kompiuterių tinklais (internete) autorių teisių ar gretutinių teisių objektą arba jų dalį, jeigu dėl to buvo padaryta turtinė žala, kuri viršijo 400 MGL dydžio sumą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

_Nr. , 2023-06-01, paskelbta TAR 2023-06-07, i. k. 2023-11217_

**193 straipsnis. Informacijos apie autorių teisių ar gretutinių teisių valdymą sunaikinimas arba pakeitimas**

1\. Tas, kas be autorių teisių ar gretutinių teisių subjekto leidimo komerciniais tikslais sunaikino arba pakeitė informaciją apie autorių teisių ar gretutinių teisių valdymą, jeigu pagal tą informaciją identifikuojamas kūrinys, kūrinio autorius, kitas autorių teisių subjektas arba atlikėjas, kūrinio atlikimas, fonograma, fonogramos gamintojas, kitas gretutinių teisių subjektas, taip pat informaciją apie kūrinio, jo atlikimo ar fonogramos naudojimo sąlygas ir tvarką, įskaitant visus skaičius ar kodus, perteikiančius kūrinio, atlikimo įrašo ar fonogramos egzemplioriuose pažymėtą arba jų viešo paskelbimo metu pateikiamą informaciją,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2023-06-01, paskelbta TAR 2023-06-07, i. k. 2023-11217_

**194 straipsnis. Neteisėtas autorių teisių ar gretutinių teisių techninių apsaugos priemonių pašalinimas**

1\. Tas, kas neteisėtai pašalino bet kokias technines apsaugos priemones, kurias autorių teisių ar gretutinių teisių subjektai naudoja savo teisėms įgyvendinti ar apsaugoti, arba komerciniais tikslais gamino, importavo, eksportavo, laikė, gabeno ar platino galimybę pašalinti tas technines apsaugos priemones suteikiančius prietaisus (dekoderius, dekodavimo korteles ar kitokius prietaisus) arba programinę įrangą, slaptažodžius, kodus ar kitokius panašius duomenis,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2023-06-01, paskelbta TAR 2023-06-07, i. k. 2023-11217_

**195 straipsnis. Pramoninės nuosavybės teisių pažeidimas**

1\. Tas, kas pažeidė išimtines patento savininko ar dizaino savininko teises, jeigu dėl to buvo padaryta didelė žala,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

2\. Už šiame straipsnyje numatytą veiką atsako ir juridinis asmuo.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

**XXX SKYRIUS**

**NUSIKALTIMAI ELEKTRONINIŲ DUOMENŲ IR INFORMACINIŲ SISTEMŲ SAUGUMUI**

_Skyriaus pavadinimo pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

**196 straipsnis. Neteisėtas poveikis elektroniniams duomenims**

1\. Tas, kas neteisėtai sunaikino, sugadino, pašalino ar pakeitė elektroninius duomenis arba technine įranga, programine įranga ar kitais būdais apribojo naudojimąsi tokiais duomenimis padarydamas žalos,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Tas, kas šio straipsnio 1 dalyje numatytą veiką padarė daugelio informacinių sistemų elektroniniams duomenims arba strateginę reikšmę nacionaliniam saugumui ar didelę reikšmę valstybės valdymui, ūkiui ar finansų sistemai turinčios informacinės sistemos elektroniniams duomenims arba pasinaudodamas svetimais asmens duomenimis, arba padarydamas didelę žalą,

baudžiamas bauda arba laisvės apribojimu, arba areštu, arba laisvės atėmimu iki šešerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2015-06-11, paskelbta TAR 2015-06-18, i. k. 2015-09697_

_Nr. , 2023-04-27, paskelbta TAR 2023-05-04, i. k. 2023-08475_

**197 straipsnis. Neteisėtas poveikis informacinei sistemai**

1\. Tas, kas neteisėtai sutrikdė ar nutraukė informacinės sistemos darbą padarydamas žalos,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Tas, kas šio straipsnio 1 dalyje numatytą veiką padarė daugeliui informacinių sistemų arba strateginę reikšmę nacionaliniam saugumui ar didelę reikšmę valstybės valdymui, ūkiui ar finansų sistemai turinčiai informacinei sistemai arba pasinaudodamas svetimais asmens duomenimis, arba padarydamas didelę žalą,

baudžiamas bauda arba laisvės apribojimu, arba areštu, arba laisvės atėmimu iki šešerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2015-06-11, paskelbta TAR 2015-06-18, i. k. 2015-09697_

_Nr. , 2023-04-27, paskelbta TAR 2023-05-04, i. k. 2023-08475_

**198 straipsnis. Neteisėtas elektroninių duomenų perėmimas ir panaudojimas**

1\. Tas, kas neteisėtai stebėjo, fiksavo, perėmė, įgijo, laikė, pasisavino, paskleidė ar kitaip panaudojo neviešus elektroninius duomenis,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas neteisėtai stebėjo, fiksavo, perėmė, įgijo, laikė, pasisavino, paskleidė ar kitaip panaudojo strateginę reikšmę nacionaliniam saugumui arba didelę reikšmę valstybės valdymui, ūkiui ar finansų sistemai turinčius neviešus elektroninius duomenis,

baudžiamas bauda arba laisvės apribojimu, arba areštu, arba laisvės atėmimu iki šešerių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**198<sup>1</sup> straipsnis. Neteisėtas prisijungimas prie informacinės sistemos**

1\. Tas, kas neteisėtai prisijungė prie informacinės sistemos ar jos dalies pažeisdamas informacinės sistemos apsaugos priemones,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Tas, kas neteisėtai prisijungė prie strateginę reikšmę nacionaliniam saugumui ar didelę reikšmę valstybės valdymui, ūkiui ar finansų sistemai turinčios informacinės sistemos ar jos dalies,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

3\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_IX-1992_](http://www3.lrs.lt/cgi-bin/preps2?a=226955&b=)_, 2004-01-29, Žin., 2004, Nr. 25-760 (2004-02-14)_

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Straipsnio pakeitimai:_

_Nr. , 2015-06-11, paskelbta TAR 2015-06-18, i. k. 2015-09697_

_Nr. , 2024-11-07, paskelbta TAR 2024-11-12, i. k. 2024-19686_

**198<sup>2</sup> straipsnis. Neteisėtas disponavimas įrenginiais, programine įranga, slaptažodžiais, kodais ir kitokiais duomenimis**

1\. Tas, kas nusikalstamais tikslais ar kitaip neteisėtai gamino, gabeno, importavo, pardavė, suteikė prieigą ar kitaip platino, įgijo ar laikė įrenginius ar programinę įrangą, tiesiogiai skirtus ar pritaikytus daryti nusikalstamas veikas, taip pat slaptažodžius, kodus ar kitokius panašius duomenis, skirtus prisijungti prie informacinės sistemos ar jos dalies,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2016-06-16, paskelbta TAR 2016-06-27, i. k. 2016-17730_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_IX-1992_](http://www3.lrs.lt/cgi-bin/preps2?a=226955&b=)_, 2004-01-29, Žin., 2004, Nr. 25-760 (2004-02-14)_

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Straipsnio pakeitimai:_

_Nr. , 2015-06-11, paskelbta TAR 2015-06-18, i. k. 2015-09697_

**XXXI SKYRIUS**

**NUSIKALTIMAI IR BAUDŽIAMIEJI NUSIŽENGIMAI EKONOMIKAI IR VERSLO TVARKAI**

**199 straipsnis. Kontrabanda**

1\. Tas, kas per Lietuvos Respublikos valstybės sieną gabendamas privalomus pateikti muitinei daiktus, kurių vertė viršija 150 MGL, bet neviršija 400 MGL dydžio sumos, nepateikė jų muitinės kontrolei ar kitaip šios kontrolės išvengė,

baudžiamas bauda arba laisvės atėmimu iki ketverių metų.

2\. Tas, kas per Lietuvos Respublikos valstybės sieną gabendamas privalomus pateikti muitinei daiktus, kurių vertė viršija 400 MGL, bet neviršija 900 MGL dydžio sumos, nepateikė jų muitinės kontrolei ar kitaip šios kontrolės išvengė,

baudžiamas bauda arba laisvės atėmimu iki šešerių metų.

3\. Tas, kas per Lietuvos Respublikos valstybės sieną gabendamas privalomus pateikti muitinei daiktus, kurių vertė viršija 900 MGL dydžio sumą, nepateikė jų muitinės kontrolei ar kitaip šios kontrolės išvengė arba neturėdamas leidimo per Lietuvos Respublikos valstybės sieną gabeno kilnojamąsias kultūros vertybes ar antikvarinius daiktus,

baudžiamas bauda arba laisvės atėmimu iki aštuonerių metų.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2018-12-20, paskelbta TAR 2018-12-28, i. k. 2018-21859_

_Nr. , 2023-04-27, paskelbta TAR 2023-05-04, i. k. 2023-08475_

**199<sup>1</sup> straipsnis. Muitinės apgaulė**

1\. Tas, kas iš Europos Sąjungos valstybės narės į Lietuvos Respubliką įvežė privalomus pateikti muitinei daiktus, kurių vertė viršija 150 MGL, bet neviršija 400 MGL dydžio sumos, ir jų nepateikė Lietuvos Respublikos ar kitos Europos Sąjungos valstybės narės muitinės kontrolei ar kitaip šios kontrolės išvengė,

baudžiamas bauda arba laisvės atėmimu iki ketverių metų.

2\. Tas, kas iš Europos Sąjungos valstybės narės į Lietuvos Respubliką įvežė privalomus pateikti muitinei daiktus, kurių vertė viršija 400 MGL, bet neviršija 900 MGL dydžio sumos, ir jų nepateikė Lietuvos Respublikos ar kitos Europos Sąjungos valstybės narės muitinės kontrolei ar kitaip šios kontrolės išvengė,

baudžiamas bauda arba laisvės atėmimu iki šešerių metų.

3\. Tas, kas iš Europos Sąjungos valstybės narės į Lietuvos Respubliką įvežė privalomus pateikti muitinei daiktus, kurių vertė viršija 900 MGL dydžio sumą, ir jų nepateikė Lietuvos Respublikos ar kitos Europos Sąjungos valstybės narės muitinės kontrolei ar kitaip šios kontrolės išvengė,

baudžiamas bauda arba laisvės atėmimu iki aštuonerių metų.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2018-12-20, paskelbta TAR 2018-12-28, i. k. 2018-21859_

_Nr. , 2023-04-27, paskelbta TAR 2023-05-04, i. k. 2023-08475_

**199<sup>2</sup> straipsnis. Neteisėtas disponavimas akcizais apmokestinamomis prekėmis**

1\. Tas, kas pažeisdamas nustatytą tvarką įgijo, laikė, gabeno, siuntė, naudojo ar realizavo akcizais apmokestinamas prekes, kurių vertė viršija 150 MGL, bet neviršija 400 MGL dydžio sumos,

baudžiamas bauda arba laisvės atėmimu iki ketverių metų.

2\. Tas, kas pažeisdamas nustatytą tvarką įgijo, laikė, gabeno, siuntė, naudojo ar realizavo akcizais apmokestinamas prekes, kurių vertė viršija 400 MGL, bet neviršija 900 MGL dydžio sumos,

baudžiamas bauda arba laisvės atėmimu iki šešerių metų.

3\. Tas, kas pažeisdamas nustatytą tvarką įgijo, laikė, gabeno, siuntė, naudojo ar realizavo akcizais apmokestinamas prekes, kurių vertė viršija 900 MGL dydžio sumą,

baudžiamas bauda arba laisvės atėmimu iki aštuonerių metų.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2018-12-20, paskelbta TAR 2018-12-28, i. k. 2018-21859_

_Nr. , 2023-04-27, paskelbta TAR 2023-05-04, i. k. 2023-08475_

**200 straipsnis. Neteisėtas prekių ar produkcijos neišvežimas iš Lietuvos Respublikos**

1\. Tas, kas neteisėtai neišvežė per Lietuvos Respublikos valstybės sieną prekių ar produkcijos, kurių vertė viršija 150 MGL, bet neviršija 400 MGL dydžio sumos ir kurios pagal tranzito arba eksporto dokumentus turėjo būti išvežtos iš Lietuvos Respublikos,

baudžiamas bauda arba laisvės atėmimu iki ketverių metų.

2\. Tas, kas neteisėtai neišvežė per Lietuvos Respublikos valstybės sieną prekių ar produkcijos, kurių vertė viršija 400 MGL, bet neviršija 900 MGL dydžio sumos ir kurios pagal tranzito arba eksporto dokumentus turėjo būti išvežtos iš Lietuvos Respublikos,

baudžiamas bauda arba laisvės atėmimu iki šešerių metų.

3\. Tas, kas neteisėtai neišvežė per Lietuvos Respublikos valstybės sieną prekių ar produkcijos, kurių vertė viršija 900 MGL dydžio sumą ir kurios pagal tranzito arba eksporto dokumentus turėjo būti išvežtos iš Lietuvos Respublikos,

baudžiamas bauda arba laisvės atėmimu iki aštuonerių metų.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2018-12-20, paskelbta TAR 2018-12-28, i. k. 2018-21859_

_Nr. , 2023-04-27, paskelbta TAR 2023-05-04, i. k. 2023-08475_

**201 straipsnis. Neteisėtas naminių stiprių alkoholinių gėrimų, nedenatūruoto ar denatūruoto etilo alkoholio, jų skiedinių (mišinių) gaminimas, laikymas, gabenimas ar realizavimas**

_Pakeistas straipsnio pavadinimas:_

_Nr. , 2023-04-27, paskelbta TAR 2023-05-04, i. k. 2023-08475_

1\. Tas, kas turėdamas tikslą realizuoti neteisėtai gamino, laikė, gabeno naminius stiprius alkoholinius gėrimus, nedenatūruotą ar denatūruotą etilo alkoholį, jų skiedinius (mišinius) arba juos realizavo,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

2\. Tas, kas turėdamas tikslą realizuoti neteisėtai pagamino, laikė, gabeno penkiasdešimt arba daugiau litrų naminių stiprių alkoholinių gėrimų, nedenatūruoto ar denatūruoto etilo alkoholio, jų skiedinių (mišinių) arba juos realizavo,

baudžiamas bauda arba laisvės atėmimu iki penkerių metų.

3\. Tas, kas neturėdamas tikslo realizuoti neteisėtai pagamino, laikė, gabeno dešimt arba daugiau litrų naminių stiprių alkoholinių gėrimų arba nedenatūruoto ar denatūruoto etilo alkoholio, jų skiedinių (mišinių), padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu.

_Straipsnio pakeitimai:_

_Nr._ [_IX-1706_](http://www3.lrs.lt/cgi-bin/preps2?a=215815&b=)_, 2003-07-04, Žin., 2003, Nr. 74-3423 (2003-07-25)_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_XI-2105_](http://www3.lrs.lt/cgi-bin/preps2?a=428499&b=)_, 2012-06-21, Žin., 2012, Nr. 78-4027 (2012-07-04)_

**202 straipsnis. Neteisėtas vertimasis ūkine, komercine, finansine ar profesine veikla**

1\. Tas, kas versliškai ar stambiu mastu ėmėsi ūkinės, komercinės, finansinės ar profesinės veiklos neturėdamas licencijos (leidimo) veiklai, kuriai ji (jis) reikalinga (reikalingas), ar kitokiu neteisėtu būdu,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas padarė šio straipsnio 1 dalyje numatytą veiką padarydamas labai didelę turtinę žalą valstybei,

baudžiamas bauda arba laisvės atėmimu iki septynerių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**203 straipsnis. Neteisėta juridinio asmens veikla**

1\. Tas, kas stambiu mastu vertėsi viešojo juridinio asmens steigimo dokumentuose nenumatyta veikla,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

2\. Tas, kas įsteigė, įsigijo juridinį asmenį, naudojamą neteisėtai veiklai nuslėpti, ar vadovavo juridiniam asmeniui, naudojamam neteisėtai veiklai nuslėpti,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

3\. Už šio straipsnio 1 dalyje numatytą veiką atsako ir juridinis asmuo.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**204 straipsnis. Svetimo prekių ar paslaugų ženklo naudojimas**

1\. Tas, kas neturėdamas leidimo svetimu prekių ženklu pažymėjo didelį prekių kiekį ar didelės vertės prekes, jas įgijo, gabeno, laikė komerciniais tikslais ar pateikė jas realizuoti arba pasinaudojo svetimu paslaugų ženklu ir dėl to padarė didelę žalą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**205 straipsnis. Apgaulingas pareiškimas apie juridinio asmens veiklą**

1\. Tas, kas juridinio asmens vardu oficialioje ataskaitoje ar paraiškoje pateikė apgaulingus duomenis apie juridinio asmens veiklą ar turtą ir šiuo pareiškimu suklaidino valstybės ar Europos Sąjungos instituciją, tarptautinę viešąją organizaciją, kreditorių, juridinio asmens dalyvį ar kitą asmenį, kuris dėl to patyrė didelės turtinės žalos,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2019-07-16, paskelbta TAR 2019-07-26, i. k. 2019-12378_

2\. Už šiame straipsnyje numatytą veiką atsako ir juridinis asmuo.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**206 straipsnis. Kredito, paskolos, tikslinės paramos, subsidijos ar dotacijos panaudojimas ne pagal paskirtį ar nustatytą tvarką**

1\. Tas, kas gavęs 400 MGL dydžio ar didesnės vertės tikslinę paramą, subsidiją ar dotaciją panaudojo jas ne pagal paskirtį ar nustatytą tvarką,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

2\. Tas, kas gavęs kreditą ar paskolą panaudojo juos ne pagal paskirtį ar nustatytą tvarką ir negrąžino laiku, ir dėl to kreditoriui, laiduotojui arba kitam asmeniui padarė didelę turtinę žalą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Tas, kas gavęs tikslinę paramą, subsidiją ar dotaciją panaudojo jas ne pagal paskirtį ar nustatytą tvarką ir dėl to valstybės ar Europos Sąjungos institucijai, tarptautinei viešajai organizacijai arba kitam juridiniam ar fiziniam asmeniui padarė didelę turtinę žalą,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

4\. Tas, kas gavęs tikslinę paramą, subsidiją ar dotaciją panaudojo jas ne pagal paskirtį ar nustatytą tvarką ir dėl to valstybės ar Europos Sąjungos institucijai, tarptautinei viešajai organizacijai arba kitam juridiniam ar fiziniam asmeniui padarė labai didelę turtinę žalą arba tai padarė dalyvaudamas organizuotoje grupėje,

baudžiamas bauda arba laisvės atėmimu iki septynerių metų.

5\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2019-07-16, paskelbta TAR 2019-07-26, i. k. 2019-12378_

_Nr. , 2023-04-27, paskelbta TAR 2023-05-04, i. k. 2023-08475_

**207 straipsnis. Kreditinis sukčiavimas**

1\. Tas, kas apgaule gavo kreditą, paskolą, tikslinę paramą, subsidiją, dotaciją, laidavimo ar banko garantijos raštus arba kitus kreditinius įsipareigojimus,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas apgaule gavo tikslinę paramą, subsidiją ar dotaciją ir dėl to valstybės ar Europos Sąjungos institucijai, tarptautinei viešajai organizacijai arba kitam juridiniam ar fiziniam asmeniui padarė didelę turtinę žalą,

baudžiamas bauda arba laisvės apribojimu, arba areštu, arba laisvės atėmimu iki šešerių metų.

_Straipsnio dalies pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

3\. Tas, kas apgaule gavo tikslinę paramą, subsidiją ar dotaciją ir dėl to valstybės ar Europos Sąjungos institucijai, tarptautinei viešajai organizacijai arba kitam juridiniam ar fiziniam asmeniui padarė labai didelę turtinę žalą arba sukčiavo dalyvaudamas organizuotoje grupėje,

baudžiamas bauda arba laisvės atėmimu iki aštuonerių metų.

_Papildyta straipsnio dalimi:_

_Nr. , 2023-04-27, paskelbta TAR 2023-05-04, i. k. 2023-08475_

4\. Už šiame straipsnyje numatytas veikas atsako ir juridinis asmuo.

_Straipsnio dalies numeracijos pakeitimas:_

_Nr. , 2023-04-27, paskelbta TAR 2023-05-04, i. k. 2023-08475_

_Straipsnio pakeitimai:_

_Nr. , 2019-07-16, paskelbta TAR 2019-07-26, i. k. 2019-12378_

**208 straipsnis. Skolininko nesąžiningumas**

1\. Tas, kas dėl savo sunkios ekonominės padėties ar nemokumo, kai akivaizdžiai grėsė bankrotas, neturėdamas galimybės patenkinti visų kreditorių reikalavimų patenkino tik vieno ar kelių iš jų reikalavimus arba užtikrino vieno ar kelių kreditorių reikalavimus ir dėl to padarė didelę turtinę žalą likusiems vienam ar daugiau kreditorių,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas dėl savo sunkios ekonominės padėties ar nemokumo, kai akivaizdžiai grėsė bankrotas, paslėpė, iššvaistė, perleido, pervedė į užsienį ar nepateisinamai pigiai pardavė turtą, kuris galėjo būti pateiktas skoloms padengti, ir dėl to padarė didelę turtinę žalą vienam ar daugiau kreditorių,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Tas, kas padarė šio straipsnio 1 ar 2 dalyje numatytas veikas padarydamas labai didelę turtinę žalą vienam ar daugiau kreditorių,

baudžiamas bauda arba laisvės atėmimu iki septynerių metų.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**209 straipsnis. Nusikalstamas bankrotas**

1\. Tas, kas sąmoningai blogai valdydamas įmonę nulėmė jos bankrotą ir dėl to padarė didelę turtinę žalą vienam ar daugiau kreditorių,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas padarė šio straipsnio 1 dalyje numatytą veiką padarydamas labai didelę turtinę žalą vienam ar daugiau kreditorių,

baudžiamas bauda arba laisvės atėmimu iki septynerių metų.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**210 straipsnis. Komercinis šnipinėjimas**

Tas, kas neteisėtai įgijo komercine paslaptimi laikomą informaciją arba šią informaciją perdavė kitam asmeniui,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**211 straipsnis. Komercinės paslapties atskleidimas**

Tas, kas atskleidė komercine paslaptimi laikomą informaciją, kuri jam buvo patikėta ar kurią jis sužinojo dėl savo tarnybos ar darbo, jeigu ši veika padarė didelės turtinės žalos nukentėjusiam asmeniui,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**212 straipsnis. Sąvokų išaiškinimas**

1\. Šiame skyriuje nurodyta turtinė žala yra didelė, kai jos dydis viršija 400 MGL dydžio sumą, bet neviršija 900 MGL dydžio sumos, labai didelė, kai jos dydis viršija 900 MGL dydžio sumą.

_Straipsnio dalies pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

2\. Šio skyriaus 199, 199<sup>1</sup>, 199<sup>2</sup> ir 200 straipsniuose nurodytų daiktų (prekių) vertė apskaičiuojama pagal jų muitinę vertę, įskaitant privalomus sumokėti mokesčius.

3\. Šio skyriaus 201 straipsnyje nurodyti naminiai stiprūs alkoholiniai gėrimai yra alkoholiniai gėrimai, kurių tūrinė etilo alkoholio koncentracija viršija 18 procentų.

4\. Šio skyriaus 202 ir 203 straipsniuose nurodyto neteisėto vertimosi ūkine, komercine, finansine ar profesine veikla ir neteisėtos juridinio asmens veiklos mastas yra stambus, kai iš šios veiklos gautos paskutinių dvylikos mėnesių pajamos arba nustatyta tvarka neįtrauktų į apskaitą prekių vertė viršija 500 MGL dydžio sumą.

_Papildyta straipsnio dalimi:_

_Nr. , 2023-04-27, paskelbta TAR 2023-05-04, i. k. 2023-08475_

5\. Šiame skyriuje nurodyti juridiniai asmenys yra bet kokie juridiniai asmenys, išskyrus valstybę, savivaldybę, valstybės ir savivaldybės instituciją ir įstaigą bei tarptautinę viešąją organizaciją.

_Straipsnio dalies numeracijos pakeitimas:_

_Nr. , 2023-04-27, paskelbta TAR 2023-05-04, i. k. 2023-08475_

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_IX-1706_](http://www3.lrs.lt/cgi-bin/preps2?a=215815&b=)_, 2003-07-04, Žin., 2003, Nr. 74-3423 (2003-07-25)_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_XI-2105_](http://www3.lrs.lt/cgi-bin/preps2?a=428499&b=)_, 2012-06-21, Žin., 2012, Nr. 78-4027 (2012-07-04)_

**XXXII SKYRIUS**

**NUSIKALTIMAI IR BAUDŽIAMIEJI NUSIŽENGIMAI FINANSŲ SISTEMAI**

**213 straipsnis.** **Netikrų pinigų ar vertybinių popierių gaminimas, laikymas arba realizavimas**

1\. Tas, kas gamino netikrus ar klastojo tikrus Lietuvos ar kitos valstybės apyvartoje esančius ar oficialiai patvirtintus, bet į apyvartą dar neišleistus pinigus arba vertybinius popierius arba įgijo, importavo, eksportavo, gabeno, laikė ar realizavo netikrus arba suklastotus Lietuvos ar kitos valstybės apyvartoje esančius ar oficialiai patvirtintus, bet į apyvartą dar neišleistus pinigus arba vertybinius popierius, arba gamino, įgijo, laikė ar realizavo įrangą, programinę įrangą, elektroninius duomenis ar kitokias priemones, įskaitant bet kokias apsaugos priemones ar specialiąsias medžiagas, tiesiogiai skirtas ar pritaikytas netikriems pinigams ar vertybiniams popieriams gaminti ar tikriems pinigams ar vertybiniams popieriams klastoti,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas pagamino, suklastojo, įgijo, importavo, eksportavo, gabeno, laikė arba realizavo didelį kiekį arba didelės vertės netikrų ar suklastotų Lietuvos ar kitos valstybės apyvartoje esančių ar oficialiai patvirtintų, bet į apyvartą dar neišleistų pinigų arba vertybinių popierių,

baudžiamas laisvės atėmimu nuo trejų iki dešimties metų.

3\. Tas, kas gavęs kaip tikrus realizavo nedidelį kiekį žinomai netikrų ar suklastotų Lietuvos ar kitos valstybės apyvartoje esančių pinigų ar vertybinių popierių,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

4\. Tas, kas turėdamas teisę gaminti tikrus pinigus, tačiau pažeisdamas nustatytą pinigų gamybos tvarką ar sąlygas gamino Lietuvos ar kitos valstybės apyvartoje esančius ar oficialiai patvirtintus, bet į apyvartą dar neišleistus pinigus, taip pat tas, kas laikė, importavo, eksportavo, gabeno, įgijo ar realizavo tokius pinigus, žinodamas, kad jie pagaminti pažeidžiant nustatytą pinigų gamybos tvarką ar sąlygas,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

5\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

_Straipsnio pakeitimai:_

_Nr. , 2016-06-30, paskelbta TAR 2016-07-13, i. k. 2016-20291_

**214 straipsnis. Netikros elektroninės mokėjimo priemonės gaminimas, tikros elektroninės mokėjimo priemonės klastojimas ar neteisėtas disponavimas elektronine mokėjimo priemone arba jos duomenimis**

1\. Tas, kas gamino vieną ar daugiau netikrų elektroninių mokėjimo priemonių ar jų dalių ar suklastojo vieną ar daugiau tikrų elektroninių mokėjimo priemonių arba neteisėtai įgijo, importavo, eksportavo, gabeno, laikė, perdavė ar realizavo vieną ar daugiau svetimų, netikrų ar suklastotų elektroninių mokėjimo priemonių, arba neteisėtai įgijo, importavo, eksportavo, gabeno, laikė, perdavė ar realizavo vienos ar daugiau svetimų elektroninių mokėjimo priemonių ar jų naudotojo tapatybės patvirtinimo priemonių duomenis, pakankamus finansinei operacijai inicijuoti, arba gamino, įgijo, importavo, eksportavo, gabeno, laikė, perdavė ar realizavo techninę įrangą, programinę įrangą ar kitokias priemones, tiesiogiai skirtas ar pritaikytas netikroms elektroninėms mokėjimo priemonėms ar jų dalims gaminti ar tikroms elektroninėms mokėjimo priemonėms klastoti,

baudžiamas bauda arba laisvės apribojimu, arba areštu, arba laisvės atėmimu iki šešerių metų.

_Straipsnio dalies pakeitimai:_

_Nr. , 2020-11-05, paskelbta TAR 2020-11-18, i. k. 2020-24234_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

**215 straipsnis. Neteisėtas elektroninės mokėjimo priemonės ar jos duomenų panaudojimas**

1\. Tas, kas neteisėtai inicijavo ar atliko vieną ar daugiau finansinių operacijų viena ar daugiau svetimų, netikrų ar suklastotų elektroninių mokėjimo priemonių arba neteisėtai panaudodamas vieną ar daugiau svetimų elektroninių mokėjimo priemonių ar jų naudotojo tapatybės patvirtinimo priemonių duomenis, arba panaudodamas žinomai netikrus vienos ar daugiau tapatybės patvirtinimo priemonių duomenis, arba žinomai neteisėtą vienos ar daugiau svetimų, netikrų ar suklastotų elektroninių mokėjimo priemonių panaudojimą pripažino teisėtu,

baudžiamas bauda arba laisvės apribojimu, arba areštu, arba laisvės atėmimu iki šešerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

**216 straipsnis. Nusikalstamu būdu gauto turto legalizavimas**

1\. Tas, kas siekdamas nuslėpti ar įteisinti savo paties ar kito asmens turtą arba padėti kitam nusikalstamoje veikoje dalyvaujančiam asmeniui išvengti teisinių šios veikos pasekmių įgijo turtą, jį valdė, naudojo ar perdavė kitiems asmenims, atliko su tuo turtu susijusias finansines operacijas, sudarė sandorius, naudojo jį ūkinėje, komercinėje veikloje, kitaip jį pertvarkė ar melagingai nurodė, kad tai gauta iš teisėtos veiklos, žinodamas, kad tas turtas gautas nusikalstamu būdu arba dalyvaujant nusikalstamoje veikoje, taip pat tas, kas slėpė savo paties ar kito asmens turto tikrąjį pobūdį, šaltinį, buvimo vietą, disponavimą juo, judėjimą arba nuosavybės ar kitas su tuo turtu susijusias teises, žinodamas, kad tas turtas gautas nusikalstamu būdu arba dalyvaujant nusikalstamoje veikoje,

baudžiamas bauda arba laisvės atėmimu iki septynerių metų.

_Straipsnio dalies pakeitimai:_

_Nr. , 2021-11-23, paskelbta TAR 2021-12-03, i. k. 2021-25127_

2\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1992_](http://www3.lrs.lt/cgi-bin/preps2?a=226955&b=)_, 2004-01-29, Žin., 2004, Nr. 25-760 (2004-02-14)_

_Nr._ [_XII-702_](http://www3.lrs.lt/cgi-bin/preps2?a=463436&b=)_, 2013-12-19, paskelbta TAR 2014-01-07, i. k. 2014-00068_

**217 straipsnis.** **Prekyba finansinėmis priemonėmis pasinaudojant viešai neatskleista informacija**

1\. Tas, kas žinodamas viešai neatskleistą informaciją apie esminius emitentui įvykius arba kitą viešai neatskleistą su emitentu ar jo finansinėmis priemonėmis susijusią informaciją tiesiogiai ar netiesiogiai sudarė sandorį dėl šio emitento finansinių priemonių arba davė, pakeitė ar atšaukė pavedimą pirkti ar parduoti šio emitento finansines priemones, arba perdavė tokią informaciją tretiesiems asmenims, arba rekomendavo, paskatino ar pasiūlė tretiesiems asmenims įsigyti ar perleisti emitento, su kuriuo buvo susijusi viešai neatskleista informacija, finansines priemones ar pakeisti arba atšaukti pavedimą pirkti ar parduoti šio emitento finansines priemones, jeigu dėl to tas asmuo savo ar kitų asmenų naudai išvengė didelės turtinės žalos arba gavo didelę turtinę naudą, arba padarė didelę turtinę žalą emitentui ar kitam rinkos dalyviui, arba atsirado sunkių padarinių finansinių priemonių rinkai ir (ar) finansų sistemai,

baudžiamas bauda arba laisvės apribojimu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2016-06-30, paskelbta TAR 2016-07-13, i. k. 2016-20291_

**218 straipsnis.** **Manipuliavimas finansinių priemonių rinka**

1\. Tas, kas tiesiogiai ar netiesiogiai sudarė sandorį ar davė pavedimą pirkti ar parduoti finansines priemones arba skleidė tikrovės neatitinkančią, klaidinančią ar neišsamią informaciją apie lyginamąjį indeksą arba emitentą ar jo finansines priemones, siekdamas paveikti lyginamojo indekso apskaičiavimą arba dirbtinai padidinti ar sumažinti finansinių priemonių kainą, arba sudaryti tikrovės neatitinkantį ar klaidinantį įspūdį apie finansinių priemonių pasiūlą, paklausą ar kainą, arba palaikyti neįprastą ar dirbtinę finansinių priemonių kainą, arba tiesiogiai ar netiesiogiai sudarė sandorį ar davė pavedimą pirkti ar parduoti finansines priemones pasitelkęs fiktyvias priemones ar kitokiu teisės aktų draudžiamu būdu, arba neteisėtai paveikė lyginamojo indekso apskaičiavimą, jeigu dėl to tas asmuo savo ar kitų asmenų naudai išvengė didelės turtinės žalos arba gavo didelę turtinę naudą, arba padarė didelę turtinę žalą emitentui ar kitam rinkos dalyviui, arba atsirado sunkių padarinių finansinių priemonių rinkai ir (ar) finansų sistemai,

baudžiamas bauda arba laisvės apribojimu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2020-11-05, paskelbta TAR 2020-11-18, i. k. 2020-24234_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2016-06-30, paskelbta TAR 2016-07-13, i. k. 2016-20291_

**219 straipsnis. Mokesčių nesumokėjimas**

1\. Tas, kas pateikęs deklaraciją arba nustatyta tvarka patvirtintą ataskaitą ar kitą dokumentą būdamas mokus laiku nesumokėjo pagal juos apskaičiuotų daugiau kaip 400 MGL dydžio mokesčių po to, kai valstybės įgaliota institucija priminė apie pareigą sumokėti mokesčius,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas padaręs šio straipsnio 1 dalyje numatytą veiką nesumokėjo jam apskaičiuotų daugiau kaip 900 MGL dydžio mokesčių,

baudžiamas bauda arba laisvės atėmimu iki septynerių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**220 straipsnis. Neteisingų duomenų apie pajamas, pelną ar turtą pateikimas**

1\. Tas, kas siekdamas išvengti mokesčių, kurių suma viršija 400 MGL, įrašė į deklaraciją arba į nustatyta tvarka patvirtintą ataskaitą ar kitą dokumentą žinomai neteisingus duomenis apie asmens pajamas, pelną, turtą ar jų naudojimą ir pateikė juos valstybės įgaliotai institucijai,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas padarė šio straipsnio 1 dalyje numatytą veiką, kai mokesčių suma viršija 900 MGL arba dalyvaudamas organizuotoje grupėje,

baudžiamas bauda arba laisvės atėmimu iki aštuonerių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2015-06-25, paskelbta TAR 2015-07-10, i. k. 2015-11240_

_Nr. , 2017-11-21, paskelbta TAR 2017-11-28, i. k. 2017-18856_

_Nr. , 2023-04-27, paskelbta TAR 2023-05-04, i. k. 2023-08475_

**221 straipsnis. Deklaracijos, ataskaitos ar kito dokumento nepateikimas**

1\. Tas, kas siekdamas išvengti daugiau kaip 400 MGL dydžio mokesčių ar kitokių įmokų teisės aktų nustatyta tvarka laiku nepateikė valstybės įgaliotai institucijai deklaracijos arba nustatyta tvarka patvirtintos ataskaitos ar kito dokumento apie asmens pajamas, pelną ar turtą po to, kai ši valstybės institucija raštu priminė apie pareigą juos pateikti,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas padarė šio straipsnio 1 dalyje numatytą veiką, kai mokesčių ar kitokių įmokų suma viršija 900 MGL,

baudžiamas bauda arba laisvės atėmimu iki septynerių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2015-06-25, paskelbta TAR 2015-07-10, i. k. 2015-11240_

_Nr. , 2017-11-21, paskelbta TAR 2017-11-28, i. k. 2017-18856_

_Nr. , 2023-04-27, paskelbta TAR 2023-05-04, i. k. 2023-08475_

**222 straipsnis. Apgaulingas finansinės apskaitos tvarkymas ir (arba) organizavimas**

1\. Tas, kas apgaulingai tvarkė ir (arba) organizavo teisės aktų reikalaujamą finansinę apskaitą arba įstatymų nustatytą laiką nesaugojo finansinės apskaitos dokumentų ir (arba) finansinės apskaitos registrų, arba paslėpė, sunaikino ar sugadino finansinės apskaitos dokumentus ir (arba) finansinės apskaitos registrus, arba netvarkė ir (arba) neorganizavo teisės aktų reikalaujamos finansinės apskaitos, jeigu dėl to buvo padaryta didelė turtinė žala valstybei arba fiziniam ar juridiniam asmeniui arba negalima visiškai ar iš dalies nustatyti asmens veiklos, jo turto, nuosavo kapitalo ar įsipareigojimų dydžio ar struktūros,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas padarė šio straipsnio 1 dalyje numatytą veiką padarydamas labai didelę turtinę žalą valstybei arba fiziniam ar juridiniam asmeniui,

baudžiamas bauda arba laisvės atėmimu iki septynerių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2021-11-23, paskelbta TAR 2021-12-03, i. k. 2021-25119_

_Nr. , 2023-04-27, paskelbta TAR 2023-05-04, i. k. 2023-08475_

**223 straipsnis. Aplaidus finansinės apskaitos tvarkymas ir (arba) organizavimas**

1\. Tas, kas privalėjo tvarkyti ir (arba) organizuoti, bet netvarkė ir (arba) neorganizavo teisės aktų reikalaujamos finansinės apskaitos arba aplaidžiai tvarkė ir (arba) organizavo teisės aktų reikalaujamą finansinę apskaitą, arba įstatymų nustatytą laiką nesaugojo finansinės apskaitos dokumentų ir (arba) finansinės apskaitos registrų, jeigu dėl to buvo padaryta didelė turtinė žala valstybei arba fiziniam ar juridiniam asmeniui arba negalima visiškai ar iš dalies nustatyti asmens veiklos, jo turto, nuosavo kapitalo ar įsipareigojimų dydžio ar struktūros,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Už šiame straipsnyje numatytas veikas atsako ir juridinis asmuo.

3\. Asmuo atsako pagal šį straipsnį tik tais atvejais, kai jame numatytos veikos padarytos dėl neatsargumo.

_Straipsnio pakeitimai:_

_Nr. , 2021-11-23, paskelbta TAR 2021-12-03, i. k. 2021-25119_

_Nr. , 2023-04-27, paskelbta TAR 2023-05-04, i. k. 2023-08475_

**224 straipsnis. Netikrų ar suklastotų pašto ženklų, važiavimo ar kitokių bilietų, banderolių ar kitų oficialių žymėjimo ženklų pagaminimas, laikymas ar realizavimas**

1\. Tas, kas pagamino, laikė ar realizavo netikrus ar suklastotus pašto ženklus, važiavimo ar kitokius bilietus, banderoles ar kitus oficialius žymėjimo ženklus,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Tas, kas pagamino, laikė ar realizavo didelį kiekį ar didelės vertės netikrų ar suklastotų pašto ženklų, važiavimo ar kitokių bilietų, banderolių ar kitų oficialių žymėjimo ženklų,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**224<sup>1</sup> straipsnis. Sąvokų išaiškinimas**

1\. Šio skyriaus 214, 215 straipsniuose nurodyta elektroninė mokėjimo priemonė yra apsaugotas materialus ar nematerialus įrenginys, daiktas ar duomenys arba jų derinys, leidžiantys tiesiogiai arba kartu atliekant vieną ar daugiau procedūrų jų turėtojui ar naudotojui inicijuoti ar atlikti finansinę operaciją, įskaitant operacijas, inicijuojamas ar atliekamas elektroniniais pinigais ar virtualiąja valiuta.

2\. Šio skyriaus 216 straipsnyje nurodytas nusikalstamu būdu gautas turtas yra tiesiogiai ar netiesiogiai iš nusikalstamos veikos gautas bet kokio pavidalo turtas.

3\. Šiame skyriuje nurodyta turtinė žala, turtinė nauda yra didelė, kai jos dydis viršija 400 MGL dydžio sumą, bet neviršija 900 MGL dydžio sumos, labai didelė, kai jos dydis viršija 900 MGL dydžio sumą.

_Straipsnio dalies pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

4\. Šio skyriaus 217 straipsnyje nurodyta viešai neatskleista informacija suprantama taip, kaip ji apibrėžta 2014 m. balandžio 16 d. Europos Parlamento ir Tarybos reglamento (ES) Nr. 596/2014 dėl piktnaudžiavimo rinka (Piktnaudžiavimo rinka reglamentas) ir kuriuo panaikinama Europos Parlamento ir Tarybos direktyva 2003/6/EB ir Komisijos direktyvos 2003/124/EB, 2003/125/EB ir 2004/72/EB 7 straipsnio 1–4 dalyse, ir gali būti viešai atskleidžiama tik šio reglamento 17 straipsnyje nustatyta tvarka.

5\. Šio skyriaus 218 straipsnyje nurodytos finansinės priemonės apima ir su finansinėmis priemonėmis susijusių biržos prekių neatidėliotinų sandorių sutartis, kurios suprantamos taip, kaip jos apibrėžtos Reglamento (ES) Nr. 596/2014 3 straipsnio 1 dalies 15 punkte.

6\. Šio skyriaus 218 straipsnyje nurodytas lyginamasis indeksas suprantamas taip, kaip jis apibrėžtas Reglamento (ES) Nr. 596/2014 3 straipsnio 1 dalies 29 punkte.

_Kodeksas papildytas straipsniu:_

_Nr._ [_XII-702_](http://www3.lrs.lt/cgi-bin/preps2?a=463436&b=)_, 2013-12-19, paskelbta TAR 2014-01-07, i. k. 2014-00068_

_Straipsnio pakeitimai:_

_Nr. , 2016-06-30, paskelbta TAR 2016-07-13, i. k. 2016-20291_

_Nr. , 2020-11-05, paskelbta TAR 2020-11-18, i. k. 2020-24234_

**XXXIII SKYRIUS**

**NUSIKALTIMAI IR BAUDŽIAMIEJI NUSIŽENGIMAI VALSTYBĖS TARNYBAI IR VIEŠIESIEMS INTERESAMS**

**225 straipsnis. Kyšininkavimas**

1\. Valstybės tarnautojas ar jam prilygintas asmuo, savo ar kitų naudai tiesiogiai ar netiesiogiai pats ar per tarpininką pažadėjęs ar susitaręs priimti kyšį arba reikalavęs ar provokavęs duoti kyšį, arba priėmęs kyšį už teisėtą veikimą ar neveikimą vykdant įgaliojimus,

baudžiamas bauda arba areštu, arba laisvės atėmimu iki penkerių metų.

2\. Valstybės tarnautojas ar jam prilygintas asmuo, savo ar kitų naudai tiesiogiai ar netiesiogiai pats ar per tarpininką pažadėjęs ar susitaręs priimti kyšį arba reikalavęs ar provokavęs duoti kyšį, arba priėmęs kyšį už neteisėtą veikimą ar neveikimą vykdant įgaliojimus,

baudžiamas bauda arba laisvės atėmimu iki septynerių metų.

3\. Valstybės tarnautojas ar jam prilygintas asmuo, savo ar kitų naudai tiesiogiai ar netiesiogiai pats ar per tarpininką pažadėjęs ar susitaręs priimti arba reikalavęs ar provokavęs duoti, arba priėmęs didesnės negu 250 MGL vertės kyšį už teisėtą ar neteisėtą veikimą ar neveikimą vykdant įgaliojimus,

baudžiamas laisvės atėmimu nuo dvejų iki aštuonerių metų.

4\. Valstybės tarnautojas ar jam prilygintas asmuo, savo ar kitų naudai tiesiogiai ar netiesiogiai pats ar per tarpininką pažadėjęs ar susitaręs priimti arba reikalavęs ar provokavęs duoti, arba priėmęs mažesnės negu 1 MGL vertės kyšį už teisėtą ar neteisėtą veikimą ar neveikimą vykdant įgaliojimus, padarė baudžiamąjį nusižengimą ir

baudžiamas bauda arba areštu.

5\. Valstybės tarnautojas ar jam prilygintas asmuo atsako pagal šį kodeksą už pažadą ar susitarimą priimti kyšį arba reikalavimą ar provokavimą duoti kyšį, arba kyšio priėmimą tiek už konkretų veikimą ar neveikimą vykdant įgaliojimus, tiek ir už išimtinę padėtį ar palankumą.

_Papildyta straipsnio dalimi:_

_Nr. , 2017-06-01, paskelbta TAR 2017-06-02, i. k. 2017-09472_

6\. Už šiame straipsnyje numatytas veikas atsako ir juridinis asmuo.

_Straipsnio dalies numeracijos pakeitimas:_

_Nr. , 2017-06-01, paskelbta TAR 2017-06-02, i. k. 2017-09472_

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

_Straipsnio pakeitimai:_

_Nr. , 2016-11-10, paskelbta TAR 2016-11-16, i. k. 2016-26876_

**226 straipsnis. Prekyba poveikiu**

1\. Tas, kas siekdamas, kad asmuo, pasinaudodamas savo visuomenine padėtimi, tarnyba, įgaliojimais, giminyste, pažintimis ar kita tikėtina įtaka valstybės ar savivaldybės institucijai ar įstaigai, tarptautinei viešajai organizacijai, jų valstybės tarnautojui ar jam prilygintam asmeniui, paveiktų atitinkamą instituciją, įstaigą ar organizaciją, valstybės tarnautoją ar jam prilygintą asmenį, kad šie teisėtai ar neteisėtai veiktų ar neveiktų vykdydami įgaliojimus, jam ar trečiajam asmeniui tiesiogiai arba netiesiogiai pats ar per tarpininką pasiūlė, pažadėjo ar susitarė duoti arba davė kyšį,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas pasinaudodamas savo visuomenine padėtimi, tarnyba, įgaliojimais, giminyste, pažintimis ar kita tikėtina arba tariama įtaka valstybės ar savivaldybės institucijai ar įstaigai, tarptautinei viešajai organizacijai, jų valstybės tarnautojui ar jam prilygintam asmeniui savo ar kitų asmenų naudai tiesiogiai arba netiesiogiai pats ar per tarpininką pažadėjo ar susitarė priimti kyšį arba reikalavo ar provokavo duoti kyšį, arba priėmė kyšį, pažadėjęs paveikti atitinkamą instituciją, įstaigą ar organizaciją, valstybės tarnautoją ar jam prilygintą asmenį, kad šie teisėtai ar neteisėtai veiktų ar neveiktų vykdydami įgaliojimus,

baudžiamas bauda arba areštu, arba laisvės atėmimu iki penkerių metų.

3\. Tas, kas padarė šio straipsnio 1 dalyje numatytus veiksmus, tiesiogiai arba netiesiogiai pats ar per tarpininką pasiūlęs, pažadėjęs ar susitaręs duoti arba davęs didesnės negu 250 MGL vertės kyšį,

baudžiamas bauda arba laisvės atėmimu iki septynerių metų.

_Straipsnio dalies pakeitimai:_

_Nr. , 2017-09-28, paskelbta TAR 2017-10-05, i. k. 2017-15859_

4\. Tas, kas padarė šio straipsnio 2 dalyje numatytus veiksmus, tiesiogiai arba netiesiogiai pats ar per tarpininką pažadėjęs ar susitaręs priimti arba reikalavęs ar provokavęs duoti, arba priėmęs didesnės negu 250 MGL vertės kyšį,

baudžiamas laisvės atėmimu nuo dvejų iki aštuonerių metų.

5\. Tas, kas padarė šio straipsnio 1 ar 2 dalyje numatytus veiksmus, tiesiogiai arba netiesiogiai pats ar per tarpininką pasiūlęs, pažadėjęs ar susitaręs duoti arba davęs, arba pažadėjęs ar susitaręs priimti, arba reikalavęs ar provokavęs duoti, arba priėmęs mažesnės negu 1 MGL vertės kyšį, padarė baudžiamąjį nusižengimą ir

baudžiamas bauda arba laisvės apribojimu, arba areštu.

6\. Asmuo, kuris padarė šio straipsnio 1, 3 ar 5 dalyje numatytą veiką, atleidžiamas nuo baudžiamosios atsakomybės, jeigu kyšio iš jo buvo reikalaujama ar provokuojama duoti kyšį ir jis, tiesiogiai arba netiesiogiai pats ar per tarpininką pasiūlęs ar pažadėjęs duoti arba davęs kyšį, per įmanomai trumpiausią laiką, bet ne vėliau negu iki jo pripažinimo įtariamuoju, savanoriškai apie tai pranešė teisėsaugos institucijai, taip pat atleidžiamas nuo baudžiamosios atsakomybės, jeigu kyšį jis pažadėjo duoti ar davė su teisėsaugos institucijos žinia.

7\. Šio straipsnio 6 dalis netaikoma asmeniui, kuris tiesiogiai arba netiesiogiai pats ar per tarpininką pasiūlė ar pažadėjo duoti arba davė kyšį šio kodekso 230 straipsnio 2 dalyje nurodytam asmeniui.

8\. Už šio straipsnio 1, 2, 3, 4 ir 5 dalyse numatytas veikas atsako ir juridinis asmuo.

_Straipsnio pakeitimai:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

_Straipsnio pakeitimai:_

_Nr. , 2016-11-10, paskelbta TAR 2016-11-16, i. k. 2016-26876_

**227 straipsnis. Papirkimas**

1\. Tas, kas tiesiogiai arba netiesiogiai pats ar per tarpininką pasiūlė, pažadėjo ar susitarė duoti arba davė kyšį valstybės tarnautojui ar jam prilygintam asmeniui arba trečiajam asmeniui už pageidaujamą valstybės tarnautojo ar jam prilyginto asmens teisėtą veikimą ar neveikimą vykdant įgaliojimus,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas tiesiogiai arba netiesiogiai pats ar per tarpininką pasiūlė, pažadėjo ar susitarė duoti arba davė kyšį valstybės tarnautojui ar jam prilygintam asmeniui arba trečiajam asmeniui už pageidaujamą valstybės tarnautojo ar jam prilyginto asmens neteisėtą veikimą ar neveikimą vykdant įgaliojimus,

baudžiamas bauda arba areštu, arba laisvės atėmimu iki penkerių metų.

3\. Tas, kas padarė šio straipsnio 1 ar 2 dalyje numatytus veiksmus, tiesiogiai arba netiesiogiai pats ar per tarpininką pasiūlęs, pažadėjęs ar susitaręs duoti arba davęs didesnės negu 250 MGL vertės kyšį,

baudžiamas bauda arba laisvės atėmimu iki septynerių metų.

_Straipsnio dalies pakeitimai:_

_Nr. , 2017-09-28, paskelbta TAR 2017-10-05, i. k. 2017-15859_

4\. Tas, kas padarė šio straipsnio 1 ar 2 dalyje numatytus veiksmus, tiesiogiai arba netiesiogiai pats ar per tarpininką pasiūlęs, pažadėjęs ar susitaręs duoti arba davęs mažesnės negu 1 MGL vertės kyšį, padarė baudžiamąjį nusižengimą ir

baudžiamas bauda arba laisvės apribojimu, arba areštu.

5\. Asmuo, padaręs šio straipsnio 1, 2, 3 ar 4 dalyje numatytus veiksmus, atsako pagal šį kodeksą už siekimą kyšiu tiek valstybės tarnautojo ar jam prilyginto asmens konkretaus veikimo ar neveikimo vykdant įgaliojimus, tiek ir išimtinės padėties arba šio asmens palankumo, nepaisant to, kaip jo veiksmus suprato valstybės tarnautojas ar jam prilygintas asmuo.

_Papildyta straipsnio dalimi:_

_Nr. , 2017-06-01, paskelbta TAR 2017-06-02, i. k. 2017-09472_

6\. Asmuo atleidžiamas nuo baudžiamosios atsakomybės už papirkimą, jeigu kyšio iš jo buvo reikalaujama ar provokuojama duoti kyšį ir jis, tiesiogiai arba netiesiogiai pats ar per tarpininką pasiūlęs ar pažadėjęs duoti arba davęs kyšį, per įmanomai trumpiausią laiką, bet ne vėliau negu iki jo pripažinimo įtariamuoju, savanoriškai apie tai pranešė teisėsaugos institucijai, taip pat jeigu kyšį jis pažadėjo duoti ar davė su teisėsaugos institucijos žinia.

_Straipsnio dalies numeracijos pakeitimas:_

_Nr. , 2017-06-01, paskelbta TAR 2017-06-02, i. k. 2017-09472_

7\. Šio straipsnio 6 dalis netaikoma asmeniui, kuris tiesiogiai arba netiesiogiai pats ar per tarpininką pasiūlė ar pažadėjo duoti arba davė kyšį šio kodekso 230 straipsnio 2 dalyje nurodytam asmeniui.

_Straipsnio dalies pakeitimai:_

_Nr. , 2017-06-01, paskelbta TAR 2017-06-02, i. k. 2017-09472_

8\. Už šio straipsnio 1, 2, 3 ir 4 dalyse numatytas veikas atsako ir juridinis asmuo.

_Straipsnio dalies numeracijos pakeitimas:_

_Nr. , 2017-06-01, paskelbta TAR 2017-06-02, i. k. 2017-09472_

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

_Straipsnio pakeitimai:_

_Nr. , 2016-11-10, paskelbta TAR 2016-11-16, i. k. 2016-26876_

**228 straipsnis. Piktnaudžiavimas**

1\. Valstybės tarnautojas ar jam prilygintas asmuo, piktnaudžiavęs tarnybine padėtimi arba viršijęs įgaliojimus, jeigu dėl to didelės žalos patyrė valstybė, Europos Sąjunga, tarptautinė viešoji organizacija, juridinis ar fizinis asmuo,

baudžiamas bauda arba areštu, arba laisvės atėmimu iki penkerių metų.

2\. Tas, kas padarė šio straipsnio 1 dalyje numatytą veiką siekdamas turtinės ar kitokios asmeninės naudos, jeigu nebuvo kyšininkavimo požymių,

baudžiamas bauda arba laisvės atėmimu iki septynerių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**228<sup>1</sup> straipsnis. Neteisėtas teisių į daiktą įregistravimas**

Valstybės tarnautojas ar jam prilygintas asmuo, kuris atlikdamas registratoriaus funkcijas viešame registre neteisėtai įregistravo teises į daiktą,

baudžiamas bauda arba areštu, arba laisvės atėmimu iki penkerių metų.

_Kodeksas papildytas straipsniu:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**229 straipsnis. Tarnybos pareigų neatlikimas**

Valstybės tarnautojas ar jam prilygintas asmuo, dėl neatsargumo neatlikęs savo pareigų ar jas netinkamai atlikęs, jeigu dėl to valstybė, Europos Sąjunga, tarptautinė viešoji organizacija, juridinis ar fizinis asmuo patyrė didelę žalą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**230 straipsnis. Sąvokų išaiškinimas**

1\. Šiame skyriuje nurodyti valstybės tarnautojai yra valstybės politikai, valstybės pareigūnai, teisėjai, valstybės tarnautojai pagal Valstybės tarnybos įstatymą ir kiti asmenys, kurie, dirbdami ar kitais įstatyme numatytais pagrindais eidami pareigas valstybės ar savivaldybių institucijose ar įstaigose, atlieka valdžios atstovo funkcijas arba turi administracinius įgaliojimus, taip pat oficialūs kandidatai į šias pareigas.

2\. Valstybės tarnautojui prilyginamas asmuo, kuris, nesvarbu, koks jo statusas pagal užsienio valstybės ar tarptautinės viešosios organizacijos teisės aktus, atlieka valdžios atstovo funkcijas, įskaitant teismines, turi administracinius įgaliojimus arba kitaip užtikrina viešojo intereso įgyvendinimą dirbdamas ar kitais pagrindais eidamas pareigas užsienio valstybės ar Europos Sąjungos institucijoje ar įstaigoje, tarptautinėje viešojoje organizacijoje arba tarptautinėje ar Europos Sąjungos teisminėje institucijoje, arba juridiniame asmenyje ar kitoje organizacijoje, kuriuos kontroliuoja užsienio valstybė, taip pat oficialūs kandidatai į šias pareigas. Užsienio valstybe laikoma bet kokia užsienio teritorija, nesvarbu, koks jos teisinis statusas, ir apima visus valdymo lygmenis ir sritis.

_Straipsnio dalies pakeitimai:_

_Nr. , 2015-11-19, paskelbta TAR 2015-11-25, i. k. 2015-18711_

_Nr. , 2017-06-01, paskelbta TAR 2017-06-02, i. k. 2017-09472_

3\. Be to, valstybės tarnautojui prilyginamas asmuo, kuris dirba arba kitais įstatyme numatytais pagrindais eina pareigas viešajame arba privačiajame juridiniame asmenyje ar kitoje organizacijoje arba verčiasi profesine veikla ir turi atitinkamus administracinius įgaliojimus, arba turi teisę veikti šio juridinio asmens ar kitos organizacijos vardu, arba teikia viešąsias paslaugas, taip pat arbitras arba prisiekusysis.

4\. Šiame skyriuje nurodytas kyšis yra bet kokios turtinės ar kitokios asmeninės naudos sau ar kitam asmeniui (materialios ar nematerialios, turinčios ekonominę vertę rinkoje ar tokios vertės neturinčios) forma išreikštas neteisėtas ar nepagrįstas atlygis už pageidaujamą valstybės tarnautojo ar jam prilyginto asmens teisėtą ar neteisėtą veikimą arba neveikimą vykdant įgaliojimus.

5\. Šiame skyriuje nurodytas įgaliojimų vykdymas apima bet kokį naudojimąsi valstybės tarnautojo ar jam prilyginto asmens padėtimi, nesvarbu, ar tai patenka į valstybės tarnautojui ar jam prilygintam asmeniui teisės aktais apibrėžtą įgaliojimų sritį, ar ne.

_Papildyta straipsnio dalimi:_

_Nr. , 2017-06-01, paskelbta TAR 2017-06-02, i. k. 2017-09472_

6\. Šio kodekso 72 straipsnio nuostatų taikymo tikslais šio skyriaus 226 straipsnio 1, 3, 5 dalyse ir 227 straipsnyje uždraustų veikų rezultatu pripažįstamas tiesiogiai ar netiesiogiai iš šių veikų gautas bet kokio pavidalo turtas, įskaitant turtinę naudą, atsiradusią dėl pageidaujamo valstybės tarnautojo ar jam prilyginto asmens veikimo ar neveikimo vykdant įgaliojimus, nesvarbu, ar ji gauta vykdant veiklą, kuria teisės aktų nustatyta tvarka gali būti verčiamasi teisėtai, ar ne.

_Papildyta straipsnio dalimi:_

_Nr. , 2016-11-10, paskelbta TAR 2016-11-16, i. k. 2016-26876_

_Straipsnio dalies numeracijos pakeitimas:_

_Nr. , 2017-06-01, paskelbta TAR 2017-06-02, i. k. 2017-09472_

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**XXXIV SKYRIUS**

**Nusikaltimai ir baudžiamieji nusižengimai teisingumui**

**231 straipsnis. Trukdymas teisėjo, prokuroro, ikiteisminio tyrimo pareigūno, advokato ar antstolio veiklai**

1\. Tas, kas bet kokiu būdu trukdė teisėjui, prokurorui, ikiteisminio tyrimo pareigūnui, advokatui arba Tarptautinio baudžiamojo teismo ar kitos tarptautinės teisminės institucijos pareigūnui atlikti su baudžiamosios, civilinės, administracinės arba tarptautinės teisminės institucijos bylos tyrimu ar nagrinėjimu susijusias pareigas arba trukdė antstoliui vykdyti teismo sprendimą,

baudžiamas viešaisiais darbais arba bauda, arba laisvės apribojimu, arba laisvės atėmimu iki dvejų metų.

2\. Tas, kas padarė šio straipsnio 1 dalyje numatytą veiką panaudodamas smurtą ar kitokią prievartą,

baudžiamas areštu arba laisvės atėmimu iki septynerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

**232 straipsnis. Nepagarba teismui**

Tas, kas viešai veiksmu, žodžiu ar raštu užgauliai pažemino teisingumą vykdančius teismą ar teisėją dėl jų veiklos,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**233 straipsnis. Poveikis liudytojui, nukentėjusiam asmeniui, ekspertui, specialistui ar vertėjui**

1\. Tas, kas bet kokiu būdu siekė paveikti liudytoją, nukentėjusį asmenį, ekspertą, specialistą ar vertėją, kad šie ikiteisminio tyrimo metu, teisme arba Tarptautiniame baudžiamajame teisme ar kitoje tarptautinėje teisminėje institucijoje duotų melagingus parodymus, išvadas, paaiškinimus ar neteisingai išverstų, arba trukdė jiems pagal šaukimą atvykti pas ikiteisminio tyrimo pareigūną, prokurorą, į teismą arba į Tarptautinį baudžiamąjį teismą ar kitą tarptautinę teisminę instituciją,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Tas, kas bet kokiu būdu siekė paveikti liudytoją, ekspertą, specialistą ar vertėją, kad šie apkaltos proceso metu Seimo specialiajai tyrimo komisijai ar Seimui duotų melagingus parodymus, išvadas, paaiškinimus ar neteisingai išverstų, arba trukdė jiems pagal šaukimą atvykti į Seimo specialiąją tyrimo komisiją ar Seimą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

3\. Tas, kas padarė šio straipsnio 1 ir 2 dalyse numatytas veikas, panaudodamas smurtą ar kitokią prievartą,

baudžiamas areštu arba laisvės atėmimu iki septynerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_IX-2093_](http://www3.lrs.lt/cgi-bin/preps2?a=230464&b=)_, 2004-03-30, Žin., 2004, Nr. 54-1835 (2004-04-15)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

**234 straipsnis. Poveikis nukentėjusiam asmeniui, kad šis susitaikytų su kaltininku**

Tas, kas siekė paveikti nukentėjusį asmenį, valstybės ar juridinio asmens atstovą, kad šie susitaikytų su kaltininku, jeigu tai padaryta panaudojant smurtą ar kitokią prievartą,

baudžiamas areštu arba laisvės atėmimu iki septynerių metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**235 straipsnis. Melagingi skundas, pareiškimas, pranešimas, parodymai, išvados ir vertimas**

1\. Tas, kas pateikė melagingą skundą, pareiškimą, pranešimą apie nusikalstamą veiką arba davė melagingus parodymus apklausiamas kaip liudytojas ar nukentėjęs asmuo, arba būdamas ekspertu ar specialistu pateikė melagingą išvadą ar paaiškinimą, arba būdamas vertėju melagingai ar žinomai neteisingai išvertė ikiteisminio tyrimo metu ir (ar) teisme arba Tarptautiniame baudžiamajame teisme ar kitoje tarptautinėje teisminėje institucijoje,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Tas, kas apkaltos proceso metu Seimo specialiajai tyrimo komisijai ar Seimui būdamas liudytoju davė melagingus parodymus, būdamas ekspertu ar specialistu pateikė melagingą išvadą ar paaiškinimą arba būdamas vertėju melagingai ar žinomai neteisingai išvertė arba Seimo laikinajai tyrimo komisijai ar Seimo komitetui, kuriam Seimas suteikė laikinosios tyrimo komisijos įgaliojimus, pateikė melagingą pranešimą, paaiškinimą, informaciją ar duomenis,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

3\. Tas, kas padarė šio straipsnio 1 dalyje numatytą veiką, kaltindamas asmenį, neva šis padarė sunkų ar labai sunkų nusikaltimą,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

4\. Nukentėjęs asmuo ar liudytojas neatsako už melagingų parodymų davimą, jeigu pagal įstatymus turėjo teisę atsisakyti duoti parodymus, tačiau prieš apklausą nebuvo su šia teise supažindintas.

_Straipsnio pakeitimai:_

_Nr._ [_IX-2093_](http://www3.lrs.lt/cgi-bin/preps2?a=230464&b=)_, 2004-03-30, Žin., 2004, Nr. 54-1835 (2004-04-15)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Nr._ [_XI-521_](http://www3.lrs.lt/cgi-bin/preps2?a=359953&b=)_, 2009-12-03, Žin., 2009, Nr. 146-6484 (2009-12-10)_

_Nr._ [_XI-976_](http://www3.lrs.lt/cgi-bin/preps2?a=377649&b=)_, 2010-06-30, Žin., 2010, Nr. 86-4528 (2010-07-20)_

**236 straipsnis. Melagingas įskundimas ar pranešimas apie nebūtą nusikaltimą**

1\. Tas, kas melagingai įskundė įstaigai ar pareigūnui, turinčiam teisę pradėti baudžiamąjį persekiojimą, nekaltą asmenį kaip padariusį nusikalstamą veiką, jeigu dėl to šis asmuo pradėtas persekioti, arba pranešė apie žinomai nebūtą nusikaltimą,

baudžiamas viešaisiais darbais arba bauda, arba laisvės apribojimu, arba laisvės atėmimu iki dvejų metų.

2\. Tas, kas padarė šio straipsnio 1 dalyje numatytus veiksmus ir suklastojo įrodymus asmens baudžiamajam persekiojimui pradėti,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**237 straipsnis. Nusikaltimo ar nusikaltimą padariusio asmens slėpimas**

1\. Tas, kas iš anksto nepažadėjęs paslėpė, sunaikino ar sugadino kito asmens padaryto sunkaus ar labai sunkaus nusikaltimo pėdsakus, įrankius ar priemones, nusikalstamu būdu įgytus daiktus, kitus su slepiamu nusikaltimu susijusius dalykus, turinčius įrodomosios reikšmės, arba slėpė nusikaltimą padariusį asmenį,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Už šiame straipsnyje numatytas veikas neatsako nusikaltimą padariusio asmens artimieji giminaičiai ir šeimos nariai.

**238 straipsnis. Nepranešimas apie nusikaltimą**

1\. Tas, kas be svarbios priežasties nepranešė teisėsaugos įstaigai arba teismui apie jam žinomą daromą ar padarytą labai sunkų nusikaltimą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už nepranešimą apie nusikaltimą neatsako tą nusikaltimą padariusio asmens artimieji giminaičiai ir šeimos nariai.

**239 straipsnis. Laisvės atėmimo įstaigos darbo dezorganizavimas**

1\. Tas, kas būdamas sulaikytas, suimtas ar atlikdamas arešto, laisvės atėmimo ar laisvės atėmimo iki gyvos galvos bausmę terorizavo kitą laisvės atėmimo vietoje laikomą asmenį ar asmenis,

baudžiamas laisvės atėmimu iki šešerių metų.

2\. Tas, kas būdamas sulaikytas, suimtas ar atlikdamas arešto, laisvės atėmimo ar laisvės atėmimo iki gyvos galvos bausmę organizavo kitų laisvės atėmimo vietoje laikomų asmenų riaušes, jeigu jų metu buvo sunkiai sužalotas ar žuvo žmogus arba buvo padaryta didelės turtinės žalos, arba atsirado kitokių sunkių padarinių, taip pat tas, kas aktyviai dalyvavo tokiose riaušėse,

baudžiamas laisvės atėmimu nuo trejų iki penkiolikos metų.

**240 straipsnis. Kalinio išlaisvinimas**

Tas, kas panaudodamas smurtą prieš sargybą arba piktnaudžiaudamas pasitikėjimu, arba apgaule išlaisvino sulaikytą, suimtą ar atliekantį arešto ar laisvės atėmimo, ar laisvės atėmimo iki gyvos galvos bausmę asmenį,

baudžiamas areštu arba laisvės atėmimu iki šešerių metų.

**241 straipsnis. Kalinio pabėgimas**

1\. Tas, kas būdamas sulaikytas, suimtas ar atlikdamas arešto, laisvės atėmimo ar laisvės atėmimo iki gyvos galvos bausmę pabėgo iš jo laikymo vietos,

baudžiamas areštu arba laisvės atėmimu iki trejų metų.

2\. Tas, kas padarė šio straipsnio 1 dalyje numatytus veiksmus pavartodamas smurtą prieš sargybą ar kitus asmenis arba padarydamas didelės turtinės žalos jo laikymo įstaigai,

baudžiamas laisvės atėmimu iki penkerių metų.

**242 straipsnis. Vengimas atlikti arešto, laisvės atėmimo bausmę arba sugrįžti į kardomojo kalinimo vietą**

Tas, kas būdamas nuteistas arešto ar laisvės atėmimo bausme, tačiau dar nesuimtas vengė atlikti paskirtą bausmę arba būdamas laikinai išleistas iš areštinės ar įkalinimo arba kardomojo kalinimo vietos be svarbios priežasties nustatytu laiku negrįžo,

baudžiamas bauda arba laisvės atėmimu iki dvejų metų.

**243 straipsnis. Vengimas vykdyti baudžiamojo poveikio priemones**

Tas, kas vengė vykdyti teismo paskirtą baudžiamojo poveikio priemonę (išskyrus turto konfiskavimą ir išplėstinį turto konfiskavimą), padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

_Straipsnio pakeitimai:_

_Nr. , 2019-06-27, paskelbta TAR 2019-07-05, i. k. 2019-11177_

_Nr. , 2024-04-25, paskelbta TAR 2024-05-02, i. k. 2024-08214_

**244 straipsnis. Juridiniam asmeniui paskirtos bausmės ar baudžiamojo poveikio priemonės nevykdymas**

Juridinio asmens vadovas ar darbuotojas, atsakingas už šiam juridiniam asmeniui paskirtos bausmės ar baudžiamojo poveikio priemonės (išskyrus turto konfiskavimą ir išplėstinį turto konfiskavimą) vykdymą, jos nevykdęs padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

_Straipsnio pakeitimai:_

_Nr. , 2024-04-25, paskelbta TAR 2024-05-02, i. k. 2024-08214_

**245 straipsnis. Teismo sprendimo, nesusijusio su bausme, nevykdymas**

Tas, kas nevykdė teismo sprendimo, nesusijusio su bausmėmis, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

**246 straipsnis. Aprašyto ar areštuoto turto arba turto, kuriam nustatytas laikinas nuosavybės teisės apribojimas, perleidimas, paslėpimas, sunaikinimas ar sugadinimas**

1\. Tas, kas paslėpė, sunaikino ar sugadino aprašytą, areštuotą ir jam patikėtą turtą arba turtą, kuriam nustatytas laikinas nuosavybės teisės apribojimas, arba šį turtą neteisėtai perleido kitam asmeniui,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Tas, kas paslėpė, sunaikino ar sugadino aprašytą, areštuotą ir jam patikėtą didelės vertės turtą arba didelės vertės turtą, kuriam nustatytas laikinas nuosavybės teisės apribojimas, arba šį turtą neteisėtai perleido kitam asmeniui,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

3\. Tas, kas paslėpė, sunaikino ar sugadino aprašytą, areštuotą ir jam patikėtą labai didelės vertės turtą arba labai didelės vertės turtą, kuriam nustatytas laikinas nuosavybės teisės apribojimas, arba šį turtą neteisėtai perleido kitam asmeniui,

baudžiamas bauda arba laisvės atėmimu iki septynerių metų.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**247 straipsnis. Ikiteisminio tyrimo duomenų atskleidimas be leidimo**

Tas, kas iki bylos nagrinėjimo teisiamajame posėdyje be šią bylą tiriančio teisėjo, prokuroro, ikiteisminio tyrimo pareigūno leidimo atskleidė ikiteisminio tyrimo duomenis, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

**248 straipsnis. Sąvokų išaiškinimas**

1\. Artimieji giminaičiai yra tėvai (įtėviai), vaikai (įvaikiai), broliai, seserys, seneliai ir vaikaičiai.

2\. Teisėsaugos institucijos yra policija, kitos ikiteisminio tyrimo ir prokuratūros įstaigos, taip pat kriminalinės žvalgybos subjektai.

3\. Šiame skyriuje numatytas turtas yra didelės vertės, kai jo vertė viršija 400 MGL dydžio sumą, bet neviršija 900 MGL dydžio sumos, labai didelės vertės, kai jo vertė viršija 900 MGL dydžio sumą.

4\. Šiame skyriuje nurodyta turtinė žala yra didelė, kai jos dydis viršija 400 MGL dydžio sumą.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**XXXV SKYRIUS**

**NUSIKALTIMAI VISUOMENĖS SAUGUMUI**

**249 straipsnis. Nusikalstamas susivienijimas**

1\. Tas, kas dalyvavo nusikalstamo susivienijimo veikloje,

baudžiamas laisvės atėmimu nuo trejų iki penkiolikos metų.

2\. Tas, kas dalyvavo šaunamaisiais ginklais, sprogmenimis ar sprogstamosiomis medžiagomis ginkluoto nusikalstamo susivienijimo veikloje,

baudžiamas laisvės atėmimu nuo šešerių iki dvidešimties metų arba laisvės atėmimu iki gyvos galvos.

3\. Tas, kas organizavo šio straipsnio 1 ar 2 dalyje numatytus nusikalstamus susivienijimus arba jiems vadovavo,

baudžiamas laisvės atėmimu nuo dešimties iki dvidešimties metų arba laisvės atėmimu iki gyvos galvos.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_IX-1706_](http://www3.lrs.lt/cgi-bin/preps2?a=215815&b=)_, 2003-07-04, Žin., 2003, Nr. 74-3423 (2003-07-25)_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

**249<sup>1</sup> straipsnis. Teroristinės arba organizuotos teroristinės grupės kūrimas ir veikla**

1\. Tas, kas dalyvavo teroristinės grupės veikloje,

baudžiamas laisvės atėmimu nuo dvejų iki aštuonerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas kūrė teroristinę grupę arba jai vadovavo,

baudžiamas laisvės atėmimu nuo penkerių iki penkiolikos metų.

3\. Tas, kas dalyvavo organizuotos teroristinės grupės, kurios tikslas – daryti teroristinius nusikaltimus, veikloje,

baudžiamas laisvės atėmimu nuo penkerių iki penkiolikos metų.

4\. Tas, kas dalyvavo šaunamaisiais ginklais, sprogmenimis, sprogstamosiomis, radioaktyviosiomis, biologinėmis ar cheminėmis kenksmingomis medžiagomis, preparatais ar mikroorganizmais ginkluotos organizuotos teroristinės grupės veikloje,

baudžiamas laisvės atėmimu nuo dešimties iki dvidešimties metų arba laisvės atėmimu iki gyvos galvos.

5\. Tas, kas kūrė šio straipsnio 3 ar 4 dalyje numatytą organizuotą teroristinę grupę arba jai vadovavo,

baudžiamas laisvės atėmimu nuo dvylikos iki dvidešimties metų arba laisvės atėmimu iki gyvos galvos.

6\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2024-03-14, paskelbta TAR 2024-03-15, i. k. 2024-04809_

**250 straipsnis. Teroro aktas**

1\. Tas, kas teroristiniais tikslais gamino, įgijo, laikė, gabeno, perdavė ar kitaip disponavo šaunamuoju ginklu, šaudmenimis, sprogmenimis, sprogstamosiomis, branduolinėmis ar radioaktyviosiomis medžiagomis, kitais jonizuojančiosios spinduliuotės šaltiniais, taip pat tas, kas teroristiniais tikslais kūrė, gamino, įgijo, laikė, gabeno, perdavė ar kitaip disponavo cheminiu ar biologiniu ginklu arba cheminio ar biologinio ginklo gamybai naudojamomis cheminėmis medžiagomis ar jų pirmtakais, mikroorganizmais, kitomis biologinėmis medžiagomis ar toksinais,

baudžiamas laisvės atėmimu nuo dvejų iki aštuonerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas teroristiniais tikslais sukėlė potvynį arba sutrikdė vandens, energijos ar kitų gamtos išteklių tiekimą, arba sprogdino, padegė arba kitaip dideliu mastu naikino ar gadino turtą, arba paveikė informacinę sistemą ar elektroninius duomenis, arba paskleidė radioaktyviąsias, biologines ar chemines kenksmingas medžiagas, preparatus ar mikroorganizmus, jeigu dėl to atsirado ar galėjo atsirasti sunkių padarinių, taip pat tas, kas teroristiniais tikslais sutrikdė sveikatą ar sukėlė fizinį skausmą vienam ar daugiau žmonių arba sukėlė pavojų daugelio žmonių gyvybei ar sveikatai, arba paveikė didelę reikšmę valstybės valdymui, ūkiui ar finansų sistemai turinčią informacinę sistemą ar jos elektroninius duomenis,

baudžiamas laisvės atėmimu nuo trejų iki dešimties metų.

_Straipsnio dalies pakeitimai:_

_Nr. , 2018-12-04, paskelbta TAR 2018-12-11, i. k. 2018-20234_

_Nr. , 2022-10-11, paskelbta TAR 2022-10-19, i. k. 2022-21166_

_Nr. , 2024-11-07, paskelbta TAR 2024-11-12, i. k. 2024-19686_

3\. Tas, kas teroristiniais tikslais sunkiai sutrikdė sveikatą vienam ar daugiau žmonių,

baudžiamas laisvės atėmimu nuo trejų iki penkiolikos metų.

4\. Tas, kas teroristiniais tikslais nužudė vieną ar daugiau žmonių,

baudžiamas laisvės atėmimu nuo aštuonerių iki dvidešimties metų arba laisvės atėmimu iki gyvos galvos.

5\. Tas, kas padarė šio straipsnio 2, 3 ar 4 dalyje numatytą veiką, jeigu ji buvo nukreipta prieš strateginę reikšmę nacionaliniam saugumui turintį objektą arba dėl to atsirado labai sunkių padarinių,

baudžiamas laisvės atėmimu nuo dešimties iki dvidešimties metų arba laisvės atėmimu iki gyvos galvos.

6\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_XII-497_](http://www3.lrs.lt/cgi-bin/preps2?a=453252&b=)_, 2013-07-02, Žin., 2013, Nr. 75-3768 (2013-07-13)_

**250<sup>1</sup> straipsnis.** **Teroristinių nusikaltimų kurstymas**

1\. Tas, kas viešai skatino ar kurstė daryti teroristinius nusikaltimus arba niekino šių nusikaltimų aukas,

baudžiamas areštu arba laisvės atėmimu iki ketverių metų.

2\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_IX-2570_](http://www3.lrs.lt/cgi-bin/preps2?a=245885&b=)_, 2004-11-11, Žin., 2004, Nr. 171-6318 (2004-11-26)_

_Straipsnio pakeitimai:_

_Nr._ [_XII-497_](http://www3.lrs.lt/cgi-bin/preps2?a=453252&b=)_, 2013-07-02, Žin., 2013, Nr. 75-3768 (2013-07-13)_

**250<sup>2</sup> straipsnis. Verbavimas teroristinei veiklai**

1\. Tas, kas verbavo kitą asmenį padaryti teroristinį nusikaltimą ar dalyvauti darant teroristinį nusikaltimą arba dalyvauti grupės, kurios tikslas – daryti teroristinius nusikaltimus, veikloje,

baudžiamas laisvės atėmimu nuo vienerių iki septynerių metų.

_Straipsnio dalies pakeitimai:_

_Nr. , 2024-03-14, paskelbta TAR 2024-03-15, i. k. 2024-04809_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_XII-497_](http://www3.lrs.lt/cgi-bin/preps2?a=453252&b=)_, 2013-07-02, Žin., 2013, Nr. 75-3768 (2013-07-13)_

**250<sup>3</sup> straipsnis. Grasinimas padaryti teroristinį nusikaltimą**

1\. Tas, kas grasino padaryti šio Kodekso 250, 251 ar 252 straipsnyje nurodytą teroristinį nusikaltimą, jeigu buvo pakankamas pagrindas manyti, kad grasinimas gali būti įvykdytas,

baudžiamas laisvės atėmimu iki penkerių metų.

_Straipsnio dalies pakeitimai:_

_Nr. , 2018-12-04, paskelbta TAR 2018-12-11, i. k. 2018-20234_

2\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_XII-497_](http://www3.lrs.lt/cgi-bin/preps2?a=453252&b=)_, 2013-07-02, Žin., 2013, Nr. 75-3768 (2013-07-13)_

**250<sup>4</sup> straipsnis. Teroristinės veiklos finansavimas ir rėmimas**

1\. Tas, kas tiesiogiai ar netiesiogiai rinko, kaupė arba teikė lėšas ar kitą turtą arba teikė kitokią materialinę paramą kitam asmeniui, žinodamas arba siekdamas, kad šis turtas, parama ar jų dalis būtų panaudota teroristiniam ar su teroristine veikla susijusiam nusikaltimui rengti ar daryti arba vienam ar keliems teroristams arba grupei, kurios tikslas – daryti teroristinius nusikaltimus, arba asmenims ar grupėms, kurie verbuoja, rengia teroristus ar kitaip dalyvauja teroristinėje veikloje, remti,

baudžiamas laisvės atėmimu nuo trejų iki dešimties metų.

_Straipsnio dalies pakeitimai:_

_Nr. , 2017-05-04, paskelbta TAR 2017-05-11, i. k. 2017-08023_

_Nr. , 2024-03-14, paskelbta TAR 2024-03-15, i. k. 2024-04809_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_XII-497_](http://www3.lrs.lt/cgi-bin/preps2?a=453252&b=)_, 2013-07-02, Žin., 2013, Nr. 75-3768 (2013-07-13)_

**250<sup>5</sup> straipsnis.** **Teroristų rengimas** **ir mokymasis teroristiniais tikslais**

1\. Tas, kas kitam asmeniui suteikė specialių žinių ar įgūdžių, būtinų teroristiniam nusikaltimui rengti, daryti arba dalyvauti darant teroristinį nusikaltimą, žinodamas, kad asmuo suteiktas žinias ar įgūdžius ketina panaudoti teroristiniais tikslais, taip pat tas, kas, siekdamas gautas žinias ar įgūdžius panaudoti teroristiniais tikslais, sistemingai rinko specialias žinias ar įgijo specialių įgūdžių, būtinų teroristiniam nusikaltimui rengti, daryti arba dalyvauti darant teroristinį nusikaltimą,

baudžiamas laisvės atėmimu nuo vienerių iki septynerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_XII-497_](http://www3.lrs.lt/cgi-bin/preps2?a=453252&b=)_, 2013-07-02, Žin., 2013, Nr. 75-3768 (2013-07-13)_

_Straipsnio pakeitimai:_

_Nr. , 2017-05-04, paskelbta TAR 2017-05-11, i. k. 2017-08023_

**250<sup>6</sup> straipsnis. Vykimas teroristiniais tikslais**

1\. Tas, kas atvyko į Lietuvos Respubliką ar vyko į kitą valstybę, siekdamas rengti ar daryti teroristinį nusikaltimą arba dalyvauti darant teroristinį nusikaltimą, arba dalyvauti teroristinės grupės veikloje, arba rengti teroristus, arba mokytis teroristiniais tikslais,

baudžiamas laisvės atėmimu iki penkerių metų.

_Straipsnio dalies pakeitimai:_

_Nr. , 2024-03-14, paskelbta TAR 2024-03-15, i. k. 2024-04809_

2\. Už šiame straipsnyje numatytas veikas atsako ir juridinis asmuo.

_Papildyta straipsniu:_

_Nr. , 2017-05-04, paskelbta TAR 2017-05-11, i. k. 2017-08023_

**251 straipsnis. Orlaivio, laivo ar kitos viešojo ar krovininio transporto priemonės arba stacionarios platformos kontinentiniame šelfe užgrobimas**

1\. Tas, kas užgrobė orlaivį, laivą ar kitą viešąją ar krovininio transporto priemonę arba stacionarią platformą kontinentiniame šelfe,

baudžiamas areštu arba laisvės atėmimu iki penkerių metų.

_Straipsnio dalies pakeitimai:_

_Nr. , 2022-10-11, paskelbta TAR 2022-10-19, i. k. 2022-21166_

2\. Tas, kas naudodamas fizinį smurtą ar grasindamas smurtu užgrobė orlaivį, laivą ar kitą viešąją ar krovininio transporto priemonę arba stacionarią platformą kontinentiniame šelfe,

baudžiamas laisvės atėmimu nuo dvejų iki aštuonerių metų.

_Straipsnio dalies pakeitimai:_

_Nr. , 2022-10-11, paskelbta TAR 2022-10-19, i. k. 2022-21166_

_Nr. , 2024-11-07, paskelbta TAR 2024-11-12, i. k. 2024-19686_

3\. Tas, kas panaudodamas šaunamąjį ginklą, sprogmenį ar kitą orlaivio, laivo ar kitos viešojo ar krovininio transporto priemonės įgulos ar keleivių arba stacionarioje platformoje kontinentiniame šelfe esančių asmenų gyvybei ar sveikatai pavojingą priemonę užgrobė orlaivį, laivą ar kitą viešojo ar krovininio transporto priemonę arba stacionarią platformą kontinentiniame šelfe,

baudžiamas laisvės atėmimu nuo penkerių iki dešimties metų.

4\. Tas, kas teroristiniais tikslais padarė šio straipsnio 1, 2 ar 3 dalyje numatytą veiką,

baudžiamas laisvės atėmimu nuo penkerių iki penkiolikos metų.

5\. Tas, kas padarė šio straipsnio 1, 2, 3 ar 4 dalyje numatytą veiką, jeigu dėl to įvyko incidentas, avarija ar atsirado kitų labai sunkių padarinių,

baudžiamas laisvės atėmimu nuo dešimties iki dvidešimties metų arba laisvės atėmimu iki gyvos galvos.

6\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_XII-497_](http://www3.lrs.lt/cgi-bin/preps2?a=453252&b=)_, 2013-07-02, Žin., 2013, Nr. 75-3768 (2013-07-13)_

**251<sup>1</sup> straipsnis. Piratavimas**

1\. Civilinio laivo ar orlaivio įgulos narys ar keleivis, siekdamas turtinės ar kitokios asmeninės naudos, atviroje jūroje arba kitoje teritorijoje, kurioje negalioja jokios valstybės jurisdikcija, neteisėtai sulaikęs kitą laivą ar orlaivį, asmenį, asmenų grupę ar svetimą turtą, esančius tame laive ar orlaivyje, arba panaudojęs prieš šį asmenį ar asmenų grupę kitokią fizinę ar psichinę prievartą,

baudžiamas laisvės atėmimu nuo ketverių iki aštuonerių metų.

2\. Karo laivo, valstybės laivo ar orlaivio įgulos narys, sukėlęs maištą, kurio metu buvo perimta laivo ar orlaivio kontrolė, ar dalyvavęs šiame maište ir padaręs šio straipsnio 1 dalyje numatytą veiką, arba tas, kas padarė šio straipsnio 1 dalyje numatytą veiką panaudodamas šaunamąjį ginklą, sprogmenį ar kitą žmogaus gyvybei ar sveikatai pavojingą įrankį ar priemonę,

baudžiamas laisvės atėmimu nuo šešerių iki dešimties metų.

3\. Tas, kas padarė šio straipsnio 1 ar 2 dalyje numatytas veikas, jeigu dėl to atsirado labai sunkių padarinių,

baudžiamas laisvės atėmimu nuo dešimties iki dvidešimties metų arba laisvės atėmimu iki gyvos galvos.

4\. Tas, kas naudojosi laivu ar orlaiviu, žinodamas, kad juo buvo padarytos šio straipsnio 1, 2 ar 3 dalyje numatytos veikos ir laivo ar orlaivio kontrolė priklauso šias veikas padariusiems asmenims,

baudžiamas bauda arba areštu, arba laisvės atėmimu iki penkerių metų.

5\. Už šiame straipsnyje numatytas veikas atsako ir juridinis asmuo.

_Papildyta straipsniu:_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

**252 straipsnis. Žmogaus pagrobimas įkaitu**

1\. Tas, kas teroristiniais tikslais pagrobė ar laikė pagrobtą žmogų, taip pat tas, kas grasino tuoj pat nužudysiąs ar sužalosiąs pagrobtą žmogų reikalaudamas sudaryti sąlygas išvengti sulaikymo,

baudžiamas laisvės atėmimu nuo trejų iki dešimties metų.

_Straipsnio dalies pakeitimai:_

_Nr. , 2022-10-11, paskelbta TAR 2022-10-19, i. k. 2022-21166_

2\. Tas, kas padarė šio straipsnio 1 dalyje numatytą veiką, jeigu pagrobė ar laikė pagrobtus du ar daugiau žmonių,

baudžiamas laisvės atėmimu nuo penkerių iki penkiolikos metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

**252<sup>1</sup> straipsnis. Sąvokų išaiškinimas**

1\. Teroristiniai nusikaltimai yra šio Kodekso 250 straipsnyje nurodytas nusikaltimas ir teroristiniais tikslais padaryti šio Kodekso 250<sup>3</sup>, 251 ir 252 straipsniuose nurodyti nusikaltimai.

_Straipsnio dalies pakeitimai:_

_Nr. , 2018-12-04, paskelbta TAR 2018-12-11, i. k. 2018-20234_

2\. Su teroristine veikla susiję nusikaltimai yra šio Kodekso 249<sup>1</sup>, 250<sup>1</sup>, 250<sup>2</sup>, 250<sup>4</sup>, 250<sup>5</sup> ir 250<sup>6</sup> straipsniuose nurodyti nusikaltimai, taip pat šio Kodekso 178, 180, 181 ir 300 straipsniuose nurodyti nusikaltimai, jeigu jais siekiama gauti lėšų, įrankių ar priemonių teroristiniams nusikaltimams daryti ar remti teroristinės grupės veiklą.

_Straipsnio dalies pakeitimai:_

_Nr. , 2017-05-04, paskelbta TAR 2017-05-11, i. k. 2017-08023_

_Nr. , 2018-12-04, paskelbta TAR 2018-12-11, i. k. 2018-20234_

_Nr. , 2024-03-14, paskelbta TAR 2024-03-15, i. k. 2024-04809_

3\. Teroristiniai tikslai – siekimas labai įbauginti visuomenę ar jos dalį arba neteisėtai priversti tarptautinę viešąją organizaciją, valstybę ar jos instituciją atlikti bet kokį veiksmą arba susilaikyti nuo jo atlikimo, arba destabilizuoti ar sunaikinti svarbiausius valstybės konstitucinius, politinius, ekonominius ar socialinius darinius ar tarptautinę viešąją organizaciją.

_Kodeksas papildytas straipsniu:_

_Nr._ [_XII-497_](http://www3.lrs.lt/cgi-bin/preps2?a=453252&b=)_, 2013-07-02, Žin., 2013, Nr. 75-3768 (2013-07-13)_

**XXXVI SKYRIUS**

**NUSIKALTIMAI IR BAUDŽIAMIEJI NUSIŽENGIMAI, SUSIJĘ SU DISPONAVIMU GINKLAIS, ŠAUDMENIMIS, SPROGMENIMIS, SPROGSTAMOSIOMIS AR RADIOAKTYVIOSIOMIS MEDŽIAGOMIS**

**ARBA KARINE ĮRANGA**

_Skyriaus pavadinimas keistas:_

_Nr._ [_IX-2512_](http://www3.lrs.lt/cgi-bin/preps2?a=245115&b=)_, 2004-10-28, Žin., 2004, Nr. 166-6061 (2004-11-16)_

**253 straipsnis. Neteisėtas disponavimas šaunamaisiais ginklais, šaudmenimis, sprogmenimis ar sprogstamosiomis medžiagomis**

1\. Tas, kas neturėdamas leidimo gamino, įgijo, laikė, nešiojo, gabeno, siuntė, panaudojo ar realizavo šaunamąjį ginklą, šaudmenis, sprogmenis ar sprogstamąsias medžiagas,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

2\. Tas, kas neturėdamas leidimo pagamino, įgijo, laikė, nešiojo, gabeno, siuntė ar realizavo ne mažiau kaip tris šaunamuosius ginklus, didelės sprogstamosios galios arba didelį kiekį šaudmenų, sprogmenų ar sprogstamųjų medžiagų,

baudžiamas laisvės atėmimu nuo ketverių iki aštuonerių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**253<sup>(1)</sup> straipsnis. Neteisėtas tarpininkavimas dėl karinės įrangos perdavimo**

1\. Tas, kas neturėdamas leidimo tarpininkavo dėl karinės įrangos perdavimo į kitą, ne Europos Sąjungos, valstybę,

baudžiamas bauda arba laisvės apribojimu, arba areštu, arba laisvės atėmimu iki trejų metų.

2\. Už šiame straipsnyje numatytą veiką atsako ir juridinis asmuo.

_Kodeksas papildytas straipsniu:_

_Nr._ [_IX-2512_](http://www3.lrs.lt/cgi-bin/preps2?a=245115&b=)_, 2004-10-28, Žin., 2004, Nr. 166-6061 (2004-11-16)_

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**253<sup>2</sup> straipsnis. Šaunamųjų ginklų, šaudmenų, sprogmenų, sprogstamųjų medžiagų ar strateginių prekių kontrabanda**

1\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė šaunamąjį ginklą, šaudmenis, sprogmenis, sprogstamąsias medžiagas ar strategines prekes,

baudžiamas bauda arba laisvės atėmimu iki šešerių metų.

2\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė ne mažiau kaip tris šaunamuosius ginklus, didelės sprogstamosios galios arba didelį kiekį šaudmenų, sprogmenų ar sprogstamųjų medžiagų,

baudžiamas laisvės atėmimu nuo ketverių iki dešimties metų.

3\. Už šiame straipsnyje numatytas veikas atsako ir juridinis asmuo.

_Papildyta straipsniu:_

_Nr. , 2023-04-27, paskelbta TAR 2023-05-04, i. k. 2023-08475_

**254 straipsnis. Šaunamojo ginklo, šaudmenų, sprogmenų ar sprogstamųjų medžiagų pagrobimas**

1\. Tas, kas pagrobė šaunamąjį ginklą, šaudmenis, sprogmenis ar sprogstamąsias medžiagas,

baudžiamas areštu arba laisvės atėmimu iki septynerių metų.

2\. Tas, kas panaudojęs fizinį ar psichinį smurtą pagrobė šaunamąjį ginklą, šaudmenis, sprogmenis ar sprogstamąsias medžiagas arba bet kokiu būdu pagrobė daugiau kaip du šaunamuosius ginklus, didelės sprogstamosios galios arba didelį kiekį šaudmenų, sprogmenų ar sprogstamųjų medžiagų,

baudžiamas laisvės atėmimu nuo šešerių iki dešimties metų.

**255 straipsnis. Šaunamojo ginklo, šaudmenų, sprogmenų ar sprogstamųjų medžiagų laikymo, nešiojimo ar gabenimo taisyklių pažeidimas**

_Pakeistas straipsnio pavadinimas:_

_Nr. , 2023-04-27, paskelbta TAR 2023-05-04, i. k. 2023-08475_

1\. Tas, kas pažeidė teisėtai turimo šaunamojo ginklo, šaudmenų, sprogmenų ar sprogstamųjų medžiagų laikymo, nešiojimo ar gabenimo taisykles ir dėl to kitas asmuo neteisėtai jais pasinaudojo arba dėl to šaunamasis ginklas, šaudmenys, sprogmenys ar sprogstamosios medžiagos buvo prarastos, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

_Straipsnio dalies pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

2\. Asmuo pagal šį straipsnį atsako tik tais atvejais, kai numatytos veikos padarytos dėl neatsargumo.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**256 straipsnis. Neteisėtas disponavimas branduolinėmis ar radioaktyviosiomis medžiagomis arba kitais jonizuojančiosios spinduliuotės šaltiniais**

1\. Tas, kas pagrobė ar kitaip neteisėtai įgijo, gamino, gabeno, siuntė, laikė, saugojo, apdorojo, panaudojo, suardė, pašalino ar kitaip neteisėtai tvarkė bet kokio pavidalo ir bet kokios fizinės būsenos branduolines ar radioaktyviąsias medžiagas arba kitus jonizuojančiosios spinduliuotės šaltinius,

baudžiamas areštu arba laisvės atėmimu iki ketverių metų.

2\. Tas, kas neteisėtai gamino, gabeno, siuntė, laikė, saugojo, apdorojo, panaudojo, suardė, pašalino ar kitaip neteisėtai tvarkė bet kokio pavidalo ir bet kokios fizinės būsenos branduolines ar radioaktyviąsias medžiagas arba kitus jonizuojančiosios spinduliuotės šaltinius, jeigu dėl to atsirado sunkių padarinių,

baudžiamas laisvės atėmimu nuo trejų iki dešimties metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Šio straipsnio 2 dalyje numatytos veikos yra nusikalstamos ir tais atvejais, kai jos padarytos dėl neatsargumo.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**256<sup>(1)</sup> straipsnis. Grasinimas panaudoti ar kitaip paveikti arba neteisėtai įgyti branduolines ar radioaktyviąsias medžiagas arba kitus jonizuojančiosios spinduliuotės šaltinius**

1\. Tas, kas grasino panaudoti ar kitaip paveikti bet kokio pavidalo ir bet kokios fizinės būsenos branduolines ar radioaktyviąsias medžiagas arba kitus jonizuojančiosios spinduliuotės šaltinius, kad jie sukeltų pavojų žmogaus gyvybei, sveikatai arba aplinkai, arba grasino pagrobti ar kitaip neteisėtai įgyti šiuos šaltinius, jeigu buvo pakankamas pagrindas manyti, kad grasinimas gali būti įvykdytas,

baudžiamas areštu arba laisvės atėmimu iki ketverių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytą veiką atsako ir juridinis asmuo.

_Kodeksas papildytas straipsniu:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

**256<sup>2</sup> straipsnis. Branduolinių ar radioaktyviųjų medžiagų arba kitų jonizuojančiosios spinduliuotės šaltinių kontrabanda**

1\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė branduolines ar radioaktyviąsias medžiagas arba kitus jonizuojančiosios spinduliuotės šaltinius,

baudžiamas laisvės atėmimu iki aštuonerių metų.

2\. Už šiame straipsnyje numatytą veiką atsako ir juridinis asmuo.

_Papildyta straipsniu:_

_Nr. , 2023-04-27, paskelbta TAR 2023-05-04, i. k. 2023-08475_

**257 straipsnis. Teisėto disponavimo branduolinėmis ar radioaktyviosiomis medžiagomis arba kitais jonizuojančiosios spinduliuotės šaltiniais taisyklių pažeidimas**

1\. Tas, kas pažeidė bet kokio pavidalo ir bet kokios fizinės būsenos branduolinių ar radioaktyviųjų medžiagų arba kitų jonizuojančiosios spinduliuotės šaltinių laikymo, naudojimo, gabenimo taisykles, jeigu dėl to galėjo atsirasti sunkių padarinių,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytą veiką atsako ir juridinis asmuo.

3\. Šiame straipsnyje numatyta veika pripažįstama nusikalstama ir tais atvejais, kai ji padaryta dėl neatsargumo.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**257<sup>(1)</sup> straipsnis. Įrenginių sprogstamosioms medžiagoms, sprogmenims ar radioaktyviosioms medžiagoms gaminti gaminimas arba jų gamybos technologijų ar instrukcijų rengimas ar platinimas**

1\. Tas, kas neteisėtai gamino, laikė, gabeno, perdavė ar realizavo aparatus ar kitus įrenginius, tiesiogiai skirtus ar pritaikytus sprogstamosioms medžiagoms, sprogmenims ar radioaktyviosioms medžiagoms gaminti, arba neteisėtai rengė ar platino sprogstamųjų medžiagų, sprogmenų ar radioaktyviųjų medžiagų gamybos technologijas ar instrukcijas,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

**258 straipsnis. Neteisėtas disponavimas nešaunamuoju ginklu**

1\. Tas, kas neteisėtai gamino turėdamas tikslą realizuoti arba realizavo nešaunamąjį ginklą ar kitokį žmonėms žaloti pritaikytą įtaisą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

2\. Tas, kas neteisėtai įgijo ar nešiojo nešaunamąjį ginklą ar kitokį žmonėms žaloti pritaikytą daiktą, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**XXXVII SKYRIUS**

**NUSIKALTIMAI IR BAUDŽIAMIEJI NUSIŽENGIMAI, SUSIJĘ SU DISPONAVIMU NARKOTINĖMIS AR PSICHOTROPINĖMIS, NUODINGOSIOMIS AR STIPRIAI VEIKIANČIOMIS MEDŽIAGOMIS**

**259 straipsnis. Neteisėtas disponavimas narkotinėmis ar psichotropinėmis medžiagomis be tikslo jas platinti**

1\. Tas, kas neteisėtai gamino, perdirbo, įgijo, laikė, gabeno ar siuntė narkotines ar psichotropines medžiagas neturėdamas tikslo jų parduoti ar kitaip platinti,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Tas, kas neteisėtai gamino, perdirbo, įgijo, laikė, gabeno ar siuntė nedidelį kiekį narkotinių ar psichotropinių medžiagų neturėdamas tikslo jų parduoti ar kitaip platinti, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

3\. Asmuo, kuris savo noru kreipėsi į sveikatos priežiūros įstaigą dėl medicinos pagalbos ar kreipėsi į valstybės instituciją norėdamas atiduoti neteisėtai pasigamintas, įgytas, laikytas be tikslo platinti narkotines ar psichotropines medžiagas, atleidžiamas nuo baudžiamosios atsakomybės už vartotų ar atiduotų narkotinių ar psichotropinių medžiagų gaminimą, įgijimą ir laikymą.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**260 straipsnis. Neteisėtas disponavimas narkotinėmis ar psichotropinėmis medžiagomis turint tikslą jas platinti arba neteisėtas disponavimas labai dideliu narkotinių ar psichotropinių medžiagų kiekiu**

1\. Tas, kas neteisėtai gamino, perdirbo, įgijo, laikė, gabeno ar siuntė narkotines ar psichotropines medžiagas turėdamas tikslą jas parduoti ar kitaip platinti arba pardavė ar kitaip platino narkotines ar psichotropines medžiagas,

baudžiamas laisvės atėmimu nuo dvejų iki aštuonerių metų.

2\. Tas, kas neteisėtai gamino, perdirbo, įgijo, laikė, gabeno ar siuntė didelį kiekį narkotinių ar psichotropinių medžiagų turėdamas tikslą jas parduoti ar kitaip platinti arba pardavė ar kitaip platino didelį kiekį narkotinių ar psichotropinių medžiagų,

baudžiamas laisvės atėmimu nuo aštuonerių iki dešimties metų.

3\. Tas, kas neteisėtai gamino, perdirbo, įgijo, laikė, gabeno, siuntė, pardavė ar kitaip platino labai didelį kiekį narkotinių ar psichotropinių medžiagų,

baudžiamas laisvės atėmimu nuo dešimties iki penkiolikos metų.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_X-711_](http://www3.lrs.lt/cgi-bin/preps2?a=279767&b=)_, 2006-06-22, Žin., 2006, Nr. 77-2961 (2006-07-14)_

**260<sup>1</sup> straipsnis. Narkotinių ar psichotropinių medžiagų kontrabanda**

1\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė nedidelį kiekį narkotinių ar psichotropinių medžiagų neturėdamas tikslo jų parduoti ar kitaip platinti,

baudžiamas bauda arba laisvės apribojimu, arba areštu, arba laisvės atėmimu iki dvejų metų.

2\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė narkotines ar psichotropines medžiagas neturėdamas tikslo jas parduoti ar kitaip platinti,

baudžiamas bauda arba areštu, arba laisvės atėmimu iki ketverių metų.

3\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė narkotines ar psichotropines medžiagas turėdamas tikslą jas parduoti ar kitaip platinti,

baudžiamas laisvės atėmimu nuo dvejų iki dešimties metų.

4\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė didelį kiekį narkotinių ar psichotropinių medžiagų,

baudžiamas laisvės atėmimu nuo ketverių iki dvylikos metų.

5\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė labai didelį kiekį narkotinių ar psichotropinių medžiagų,

baudžiamas laisvės atėmimu nuo dešimties iki aštuoniolikos metų.

6\. Už šio straipsnio 3, 4 ir 5 dalyse numatytas veikas atsako ir juridinis asmuo.

7\. Asmuo, kuris savo noru kreipėsi į sveikatos priežiūros įstaigą dėl medicinos pagalbos ar į valstybės instituciją norėdamas atiduoti neteisėtai gabentą ar siųstą be tikslo platinti nedidelį kiekį narkotinių ar psichotropinių medžiagų, atleidžiamas nuo baudžiamosios atsakomybės už atiduotų narkotinių ar psichotropinių medžiagų kontrabandą.

_Papildyta straipsniu:_

_Nr. , 2023-04-27, paskelbta TAR 2023-05-04, i. k. 2023-08475_

**261 straipsnis. Narkotinių ar psichotropinių medžiagų platinimas nepilnamečiams**

Tas, kas platino narkotines ar psichotropines medžiagas nepilnamečiams,

baudžiamas laisvės atėmimu nuo trejų iki dvylikos metų.

**262 straipsnis. Įrenginių narkotinėms ar psichotropinėms medžiagoms gaminti gaminimas arba narkotinių ar psichotropinių medžiagų gamybos technologijų ar instrukcijų rengimas**

Tas, kas neteisėtai gamino, laikė, gabeno ar realizavo aparatus ar kitus įrenginius narkotinėms ar psichotropinėms medžiagoms gaminti arba neteisėtai rengė ar platino narkotinių ar psichotropinių medžiagų gamybos technologijas ar instrukcijas,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**263 straipsnis. Narkotinių ar psichotropinių medžiagų vagystė, prievartavimas**

**arba kitoks neteisėtas užvaldymas**

1\. Tas, kas pavogė, užvaldė apgaule (sukčiavimas) arba pasisavino jam patikėtas ar jo žinioje buvusias narkotines ar psichotropines medžiagas,

baudžiamas areštu arba laivės atėmimu iki penkerių metų.

2\. Tas, kas prievartavo arba pagrobė narkotines ar psichotropines medžiagas panaudodamas fizinį ar psichinį smurtą,

baudžiamas laisvės atėmimu nuo trejų iki dešimties metų.

3\. Tas, kas šio straipsnio 1 ar 2 dalyje nurodytais veiksmais užvaldė didelį kiekį narkotinių ar psichotropinių medžiagų arba narkotines ar psichotropines medžiagas užvaldė dalyvaudamas organizuotoje grupėje,

baudžiamas laisvės atėmimu nuo penkerių iki penkiolikos metų.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**264 straipsnis. Lenkimas vartoti narkotines ar psichotropines medžiagas**

1\. Tas, kas padėjo asmeniui įsigyti, vertė, lenkė ar kitaip jį pratino ne gydymo tikslais vartoti narkotines ar psichotropines medžiagas,

baudžiamas areštu arba laisvės atėmimu iki penkerių metų.

2\. Tas, kas padėjo nepilnamečiui įsigyti, vertė, lenkė ar kitaip jį pratino ne gydymo tikslais vartoti narkotines ar psichotropines medžiagas,

baudžiamas laisvės atėmimu nuo trejų iki dešimties metų.

**265 straipsnis. Neteisėtas aguonų ar kanapių auginimas**

1\. Tas, kas pažeisdamas nustatytą tvarką augino didelį kiekį aguonų, kanapių ar kitų į narkotinių ir psichotropinių medžiagų sąrašą įtrauktų augalų,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytą veiką atsako ir juridinis asmuo.

_Straipsnio pakeitimai:_

_Nr._ [_X-711_](http://www3.lrs.lt/cgi-bin/preps2?a=279767&b=)_, 2006-06-22, Žin., 2006, Nr. 77-2961 (2006-07-14)_

**266 straipsnis. Neteisėtas disponavimas pirmos kategorijos narkotinių ar psichotropinių medžiagų pirmtakais (prekursoriais)**

1\. Tas, kas neteisėtai gamino, įgijo, laikė, gabeno, siuntė arba pardavė ar kitaip realizavo pirmos kategorijos narkotinių ar psichotropinių medžiagų pirmtakus (prekursorius),

baudžiamas bauda arba laisvės atėmimu iki trejų metų.

2\. Tas, kas neteisėtai gamino, įgijo, laikė, gabeno, siuntė arba pardavė ar kitaip realizavo didelį kiekį pirmos kategorijos narkotinių ar psichotropinių medžiagų pirmtakų (prekursorių),

baudžiamas laisvės atėmimu nuo trejų iki šešerių metų.

3\. Tas, kas neteisėtai gamino, įgijo, laikė, gabeno, siuntė arba pardavė ar kitaip realizavo labai didelį kiekį pirmos kategorijos narkotinių ar psichotropinių medžiagų pirmtakų (prekursorių),

baudžiamas laisvės atėmimu nuo šešerių iki dešimties metų.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-711_](http://www3.lrs.lt/cgi-bin/preps2?a=279767&b=)_, 2006-06-22, Žin., 2006, Nr. 77-2961 (2006-07-14)_

_Nr._ [_XI-974_](http://www3.lrs.lt/cgi-bin/preps2?a=377646&b=)_, 2010-06-30, Žin., 2010, Nr. 86-4527 (2010-07-20)_

**266<sup>1</sup> straipsnis. Pirmos kategorijos narkotinių ar psichotropinių medžiagų pirmtakų (prekursorių) kontrabanda**

1\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė pirmos kategorijos narkotinių ar psichotropinių medžiagų pirmtakus (prekursorius),

baudžiamas bauda arba laisvės atėmimu iki ketverių metų.

2\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė didelį kiekį pirmos kategorijos narkotinių ar psichotropinių medžiagų pirmtakų (prekursorių),

baudžiamas laisvės atėmimu nuo trejų iki septynerių metų.

3\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė labai didelį kiekį pirmos kategorijos narkotinių ar psichotropinių medžiagų pirmtakų (prekursorių),

baudžiamas laisvės atėmimu nuo septynerių iki dvylikos metų.

4\. Už šiame straipsnyje numatytas veikas atsako ir juridinis asmuo.

_Papildyta straipsniu:_

_Nr. , 2023-04-27, paskelbta TAR 2023-05-04, i. k. 2023-08475_

**267 straipsnis. Neteisėtas disponavimas stipriai veikiančiomis ar nuodingosiomis medžiagomis**

1\. Tas, kas neteisėtai gamino, įgijo, laikė, gabeno, siuntė ar realizavo stipriai veikiančias ar nuodingąsias medžiagas,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Tas, kas neteisėtai gamino, įgijo, laikė, gabeno, siuntė ar realizavo nuodingąsias chemines medžiagas, kurios naudojamos kaip cheminis ginklas, chemines medžiagas ar jų pirmtakus cheminio ginklo gamybai ar kitiems Lietuvos Respublikos cheminio ginklo uždraudimo įstatymo draudžiamiems tikslams,

baudžiamas laisvės atėmimu nuo dvejų iki aštuonerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**267<sup>(1)</sup> straipsnis. Biologinio ginklo kūrimas ar neteisėtas disponavimas juo**

1\. Tas, kas neteisėtai kūrė, gamino, įgijo, laikė, gabeno, siuntė, pardavė ar kitaip perleido biologinį ginklą arba jo gamybai naudojamus mikroorganizmus ar kitas biologines medžiagas, ar toksinus,

baudžiamas laisvės atėmimu nuo dvejų iki aštuonerių metų.

_Straipsnio dalies pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

**267<sup>2</sup> straipsnis. Stipriai veikiančių, nuodingųjų ar cheminių medžiagų kontrabanda**

1\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė stipriai veikiančias ar nuodingąsias medžiagas,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė nuodingąsias chemines medžiagas, kurios naudojamos kaip cheminis ginklas, arba cheminio ginklo gamybai naudojamas chemines medžiagas ar jų pirmtakus,

baudžiamas laisvės atėmimu nuo dvejų iki aštuonerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Už šiame straipsnyje numatytą veiką atsako ir juridinis asmuo.

_Papildyta straipsniu:_

_Nr. , 2023-04-27, paskelbta TAR 2023-05-04, i. k. 2023-08475_

**267<sup>3</sup> straipsnis. Biologinių medžiagų, mikroorganizmų ar toksinų kontrabanda**

1\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė biologinį ginklą arba jo gamybai naudojamas biologines medžiagas ar mikroorganizmus arba kitas biologines medžiagas ar toksinus,

baudžiamas laisvės atėmimu nuo dvejų iki aštuonerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytą veiką atsako ir juridinis asmuo.

_Papildyta straipsniu:_

_Nr. , 2023-04-27, paskelbta TAR 2023-05-04, i. k. 2023-08475_

**268 straipsnis. Teisėto disponavimo narkotinėmis, psichotropinėmis, stipriai veikiančiomis ar nuodingosiomis medžiagomis taisyklių pažeidimas**

1\. Tas, kas pažeidė narkotinių, psichotropinių, stipriai veikiančių ar nuodingųjų medžiagų gaminimo, laikymo, apskaitos, išdavimo, gabenimo ar siuntimo taisykles, jeigu dėl to tos medžiagos buvo pagrobtos arba kitaip tapo nelegalios apyvartos dalyku,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

3\. Asmuo atsako pagal šį straipsnį tik tais atvejais, kai jame numatytos veikos padarytos dėl neatsargumo.

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**269 straipsnis. Sąvokų išaiškinimas**

1\. Šiame skyriuje nurodytos narkotinės ir psichotropinės medžiagos yra medžiagos, įtrauktos į Lietuvos Respublikos sveikatos apsaugos ministerijos patvirtintus narkotinių ir psichotropinių medžiagų sąrašus.

2\. Kokį narkotinių ar psichotropinių medžiagų kiekį laikyti nedideliu, kokį dideliu ir labai dideliu, nustatoma remiantis Lietuvos Respublikos sveikatos apsaugos ministerijos patvirtintomis rekomendacijomis.

3\. Kokį pirmos kategorijos narkotinių ir psichotropinių medžiagų pirmtakų (prekursorių) kiekį laikyti dideliu ir labai dideliu, nustatoma remiantis Lietuvos Respublikos Vyriausybės įgaliotos įstaigos, atsakingos už veiklos, susijusios su pirmos kategorijos narkotinių ir psichotropinių medžiagų pirmtakais (prekursoriais) licencijavimą, patvirtintomis rekomendacijomis.

_Straipsnio pakeitimai:_

_Nr._ [_XI-974_](http://www3.lrs.lt/cgi-bin/preps2?a=377646&b=)_, 2010-06-30, Žin., 2010, Nr. 86-4527 (2010-07-20)_

**XXXVIII SKYRIUS**

**NUSIKALTIMAI IR BAUDŽIAMIEJI NUSIŽENGIMAI APLINKAI  
IR ŽMONIŲ SVEIKATAI**

**270 straipsnis. Aplinkos apsaugos arba gamtos išteklių naudojimo arba statinių, kuriuose naudojamos ar saugomos pavojingos medžiagos arba kuriuose yra potencialiai pavojingų įrenginių ar vykdoma pavojinga veikla, priežiūros ar naudojimo taisyklių pažeidimas**

1\. Tas, kas pažeidė teisės aktų nustatytas aplinkos apsaugos arba gamtos išteklių naudojimo, arba statinių, kuriuose naudojamos ar saugomos pavojingos medžiagos arba kuriuose yra potencialiai pavojingų įrenginių ar vykdoma pavojinga veikla, priežiūros ar naudojimo taisykles, jeigu tai sukėlė pavojų žmogaus gyvybei ar sveikatai arba dėl to galėjo būti padaryta didelė žala orui, žemei, dirvožemiui, vandeniui, gyvūnams, augalams, kitiems gyviesiems organizmams, organinėms ir neorganinėms medžiagoms ar antropogeniniams komponentams arba atsirasti kitų sunkių padarinių bet kuriam iš šių aplinkos elementų,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2023-07-04, paskelbta TAR 2023-07-11, i. k. 2023-14338_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas padarė šio straipsnio 1 dalyje nurodytą veiką arba sistemingai pažeidinėjo teisės aktų nustatytas aplinkos apsaugos arba gamtos išteklių naudojimo, arba statinių, kuriuose naudojamos ar saugomos pavojingos medžiagos arba kuriuose yra potencialiai pavojingų įrenginių ar vykdoma pavojinga veikla, priežiūros ar naudojimo taisykles, jeigu dėl to buvo padaryta didelė žala orui, žemei, dirvožemiui, vandeniui, gyvūnams, augalams, kitiems gyviesiems organizmams, organinėms ir neorganinėms medžiagoms ar antropogeniniams komponentams arba atsirado kitų sunkių padarinių bet kuriam iš šių aplinkos elementų,

baudžiamas bauda arba areštu, arba laisvės atėmimu iki šešerių metų.

_Straipsnio dalies pakeitimai:_

_Nr. , 2023-07-04, paskelbta TAR 2023-07-11, i. k. 2023-14338_

3\. Už šiame straipsnyje numatytas veikas atsako ir juridinis asmuo.

4\. Šiame straipsnyje numatytos veikos yra nusikalstamos ir tais atvejais, kai jos padarytos dėl neatsargumo.

_Straipsnio pakeitimai:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_XI-1901_](http://www3.lrs.lt/cgi-bin/preps2?a=415778&b=)_, 2011-12-22, Žin., 2011, Nr. 163-7777 (2011-12-31)_

_Straipsnio pakeitimai:_

_Nr. , 2019-11-28, paskelbta TAR 2019-12-10, i. k. 2019-19866_

**270<sup>1</sup> straipsnis.** **Neteisėtas disponavimas** **ozono sluoksnį ardančiomis medžiagomis ar jų mišiniais**

1\. Tas, kas neteisėtai gamino, importavo, eksportavo, naudojo ar pateikė rinkai ozono sluoksnį ardančias medžiagas ar jų mišinius,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Straipsnio pakeitimai:_

_Nr._ [_XI-1901_](http://www3.lrs.lt/cgi-bin/preps2?a=415778&b=)_, 2011-12-22, Žin., 2011, Nr. 163-7777 (2011-12-31)_

**270<sup>2</sup> straipsnis. Neteisėtas atliekų gabenimas per Lietuvos Respublikos valstybės sieną**

1\. Tas, kas neturėdamas leidimo ar kitaip pažeisdamas teisės aktų reikalavimus, per Lietuvos Respublikos valstybės sieną gabeno penkiasdešimt tonų arba didesnį kiekį skirtų naudoti arba šalinti nepavojingų atliekų,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

2\. Tas, kas neturėdamas leidimo ar kitaip pažeisdamas teisės aktų reikalavimus per Lietuvos Respublikos valstybės sieną gabeno penkiasdešimt tonų arba didesnį kiekį skirtų naudoti arba šalinti pavojingų atliekų,

baudžiamas bauda arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_XI-1901_](http://www3.lrs.lt/cgi-bin/preps2?a=415778&b=)_, 2011-12-22, Žin., 2011, Nr. 163-7777 (2011-12-31)_

**270<sup>3</sup> straipsnis. Jūros teršimas iš laivų**

1\. Tas, kas pažeisdamas Tarptautinės konvencijos dėl teršimo iš laivų prevencijos (MARPOL 73/78) I ir II prieduose nustatytus reikalavimus teršė iš laivų atvirą jūrą arba kitą teritoriją, kurioje negalioja jokios valstybės jurisdikcija, Lietuvos Respublikos ar kitų Europos Sąjungos valstybių narių išskirtinę ekonominę zoną, teritorinę jūrą, tarptautinei laivybai naudojamus sąsiaurius, kuriuose galioja šių valstybių jurisdikcija, vidaus vandenis, įskaitant uostus, jeigu dėl to pablogėjo vandens kokybė,

baudžiamas viešaisiais darbais arba bauda, arba areštu, arba laisvės apribojimu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Šio straipsnio 1 dalyje numatyta veika yra nusikalstama ir tais atvejais, kai ji padaryta dėl neatsargumo.

3\. Už šiame straipsnyje numatytą veiką atsako ir juridinis asmuo.

_Papildyta straipsniu:_

_Nr. , 2015-06-11, paskelbta TAR 2015-06-18, i. k. 2015-09697_

**270<sup>4</sup> straipsnis. Atliekų išmetimas į aplinką**

1\. Tas, kas neteisėtai išmetė į aplinką 15 kubinių metrų ir daugiau nepavojingųjų atliekų (išskyrus neteisėtą inertinių atliekų panaudojimą), jeigu dėl to nebuvo padaryta didelė žala orui, žemei, dirvožemiui, vandeniui, gyvūnams, augalams, kitiems gyviesiems organizmams, organinėms ir neorganinėms medžiagoms ar antropogeniniams komponentams ir neatsirado kitų sunkių padarinių bet kuriam iš šių aplinkos elementų,

baudžiamas bauda arba laisvės apribojimu, arba areštu, arba laisvės atėmimu iki trejų metų.

2\. Tas, kas neteisėtai išmetė į aplinką 7 kubinius metrus ir daugiau pavojingųjų atliekų, jeigu dėl to nebuvo padaryta didelė žala orui, žemei, dirvožemiui, vandeniui, gyvūnams, augalams, kitiems gyviesiems organizmams, organinėms ir neorganinėms medžiagoms ar antropogeniniams komponentams ir neatsirado kitų sunkių padarinių bet kuriam iš šių aplinkos elementų,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

3\. Už šiame straipsnyje numatytas veikas atsako ir juridinis asmuo.

_Papildyta straipsniu:_

_Nr. , 2023-07-04, paskelbta TAR 2023-07-11, i. k. 2023-14338_

**271 straipsnis. Saugomų teritorijų ar** **gamtos paveldo objektų sunaikinimas ar suniokojimas**

1\. Tas, kas sunaikino ar suniokojo valstybinį parką, rezervatą, draustinį, ar kitą valstybės saugomą gamtinę teritoriją, joje esančią saugomą natūralią ar rūšies buveinę, ar gamtos paveldo teritorinį kompleksą, kurio apsaugos tikslams įsteigta ši teritorija, ar gamtos paveldo objektą,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

2\. Šio straipsnio 1 dalyje numatytos veikos yra nusikalstamos ir tais atvejais, kai jos padarytos dėl neatsargumo.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_XI-1901_](http://www3.lrs.lt/cgi-bin/preps2?a=415778&b=)_, 2011-12-22, Žin., 2011, Nr. 163-7777 (2011-12-31)_

**271<sup>1</sup> straipsnis. Statybą reglamentuojančių teisės aktų reikalavimų pažeidimas**

1\. Tas, kas vykdė savavališką statybą ar kitaip pažeidė statybą reglamentuojančių teisės aktų reikalavimus, jeigu dėl to buvo padaryta didelė žala orui, žemei, dirvožemiui, vandeniui, gyvūnams, augalams, kitiems gyviesiems organizmams, organinėms ir neorganinėms medžiagoms ar antropogeniniams komponentams arba atsirado kitų sunkių padarinių bet kuriam iš šių aplinkos elementų,

baudžiamas bauda arba areštu, arba laisvės atėmimu iki šešerių metų.

2\. Šio straipsnio 1 dalyje numatyta veika yra nusikalstama ir tais atvejais, kai ji padaryta dėl neatsargumo.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2023-07-04, paskelbta TAR 2023-07-11, i. k. 2023-14338_

**272 straipsnis. Neteisėtas medžiojimas ar žvejojimas arba kitoks laukinės gyvūnijos išteklių naudojimas**

1\. Tas, kas medžiojo ar žvejojo uždraustu laiku, uždraustose vietose ar draudžiamais būdais, įrankiais, priemonėmis arba kitaip neteisėtai naudojo ar naikino laukinės gyvūnijos išteklius ir padarė didelės žalos gyvūnijai, taip pat tas, kas žvejojo naudodamas elektros ar ultragarso žvejybos prietaisus,

baudžiamas bauda arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2015-06-25, paskelbta TAR 2015-07-10, i. k. 2015-11240_

2\. Tas, kas neteisėtai naikino, žalojo ar paėmė iš natūralios aplinkos ypatingai saugomų rūšių laukinius gyvūnus, juos įgijo, laikė, gabeno, realizavo ar komerciniais tikslais naudojo ypatingai saugomų rūšių laukinius gyvūnus, jų dalis ar gaminius iš jų, jeigu tokia veika nebuvo padaryta didelės žalos ypatingai saugomų rūšių laukinių gyvūnų rūšies apsaugos būklei ir tokia veika buvo susijusi su nedideliu ypatingai saugomų rūšių laukinių gyvūnų kiekiu,

baudžiamas bauda arba laisvės apribojimu, arba areštu, arba laisvės atėmimu iki trejų metų.

3\. Tas, kas neteisėtai naikino, žalojo, paėmė iš natūralios aplinkos, gaudė ar kitaip įgijo, laikė, perdirbo, gabeno, realizavo ar kitaip naudojo didelį kiekį saugomų rūšių laukinių gyvūnų, jų dalių ar gaminių iš jų arba tokia veika padarė didelę žalą saugomų rūšių laukinių gyvūnų rūšies apsaugos būklei, arba tokią veiką padarė komerciniais tikslais,

baudžiamas bauda arba areštu, arba laisvės atėmimu iki ketverių metų.

4\. Tas, kas neteisėtai gamino, įsigijo, laikė, gabeno ar realizavo elektros ar ultragarso žvejybos prietaisus, padarė baudžiamąjį nusižengimą ir

baudžiamas bauda arba laisvės apribojimu, arba areštu.

5\. Už šiame straipsnyje numatytas veikas atsako ir juridinis asmuo.

6\. Šio straipsnio 1, 2 ir 3 dalyse numatytos veikos yra nusikalstamos ir tais atvejais, kai jos padarytos dėl neatsargumo.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_XI-579_](http://www3.lrs.lt/cgi-bin/preps2?a=361988&b=)_, 2009-12-17, Žin., 2010, Nr. 1-1 (2010-01-05),_ **_įstatymo_** [**_atitaisymas_**](http://www3.lrs.lt/pls/inter/dokpaieska.showdoc_l?p_id=386206&p_query=&p_tr2=) **_skelbtas: Žin., 2010, Nr. 2_**

**273 straipsnis. Neteisėtas miško kirtimas ar pelkių naikinimas**

1\. Tas, kas neturėdamas leidimo iškirto, sunaikino ar sužalojo miško žemėje daugiau negu 500 kietmetrių medžių arba nusausino pelkę,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2015-06-25, paskelbta TAR 2015-07-10, i. k. 2015-11240_

**274 straipsnis. Neteisėtas saugomų laukinių augalų, grybų ar jų dalių rinkimas, naikinimas, realizavimas ar kitoks disponavimas jais**

1\. Tas, kas neteisėtai naikino, žalojo, paėmė iš natūralios aplinkos ar kitaip rinko arba įgijo, laikė, perdirbo, gabeno, realizavo ar kitaip naudojo didelį kiekį saugomų rūšių laukinių augalų, grybų, jų dalių ar gaminių iš jų arba tokia veika padarė didelę žalą saugomų rūšių laukinių augalų ar grybų rūšies apsaugos būklei, arba tokią veiką padarė komerciniais tikslais,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas neteisėtai naikino, žalojo, paėmė iš natūralios aplinkos ar kitaip rinko ypatingai saugomų rūšių laukinius augalus, grybus, įgijo, laikė, gabeno, realizavo ar komerciniais tikslais naudojo ypatingai saugomų rūšių laukinius augalus, grybus, jų dalis arba gaminius iš jų, jeigu tokia veika nebuvo padaryta didelė žala ypatingai saugomų rūšių laukinių augalų ar grybų rūšies apsaugos būklei ir tokia veika buvo susijusi su nedideliu ypatingai saugomų rūšių laukinių augalų ar grybų kiekiu, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Už šiame straipsnyje numatytas veikas atsako ir juridinis asmuo.

4\. Šio straipsnio 1 ir 2 dalyse numatytos veikos yra nusikalstamos ir tais atvejais, kai jos padarytos dėl neatsargumo.

_Straipsnio pakeitimai:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_XI-579_](http://www3.lrs.lt/cgi-bin/preps2?a=361988&b=)_, 2009-12-17, Žin., 2010, Nr. 1-1 (2010-01-05)_

**275 straipsnis. Neteisėta farmacinė veikla**

1\. Tas, kas neturėdamas leidimo pagamino vaistų ar vaistinių medžiagų ketindamas juos realizuoti, jeigu jų vartojimas galėjo sukelti pavojų žmogaus sveikatai ar gyvybei, taip pat tas, kas šiuos farmacijos produktus realizavo,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas neturėdamas leidimo pagamino vaistų ar vaistinių medžiagų ketindamas juos realizuoti, taip pat tas, kas šiuos farmacijos produktus realizavo, jeigu dėl jų vartojimo mirė žmogus arba buvo sunkiai sutrikdyta žmogaus sveikata,

baudžiamas laisvės atėmimu iki aštuonerių metų.

3\. Šio straipsnio 1 dalyje numatytos veikos yra nusikalstamos ir tais atvejais, kai jos padarytos dėl neatsargumo.

4\. Asmuo atsako pagal šio straipsnio 2 dalį tik tais atvejais, kai joje numatytos veikos padarytos dėl neatsargumo.

5\. Už šiame straipsnyje numatytas veikas atsako ir juridinis asmuo.

**276 straipsnis. Kenksmingų žmogaus sveikatai ar gyvybei produktų gamyba arba prekyba jais**

1\. Tas, kas turėdamas tikslą realizuoti pagamino maisto produktų iš akivaizdžiai netinkamos, kenksmingos žmogaus sveikatai ar gyvybei medžiagos arba su kenksmingais priedais, taip pat tas, kas tokius produktus pardavė ar kitaip realizavo,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas turėdamas tikslą realizuoti pagamino maisto produktų iš akivaizdžiai netinkamos, kenksmingos žmogaus sveikatai ar gyvybei medžiagos arba su kenksmingais priedais, taip pat tas, kas tokius produktus pardavė ar kitaip realizavo, jeigu dėl jų vartojimo mirė žmogus arba buvo sunkiai sutrikdyta žmogaus sveikata,

baudžiamas laisvės atėmimu iki aštuonerių metų.

3\. Šio straipsnio 1 dalyje numatyta veika yra nusikalstama ir tais atvejais, kai ji padaryta dėl neatsargumo.

4\. Asmuo atsako pagal šio straipsnio 2 dalį tik tais atvejais, kai joje numatytos veikos padarytos dėl neatsargumo.

5\. Už šiame straipsnyje numatytas veikas atsako ir juridinis asmuo.

**276<sup>1</sup> straipsnis. Neteisėtas disponavimas Lietuvos Respublikos tam tikrų dopingo medžiagų kontrolės įstatyme nurodytomis medžiagomis turint tikslą jas platinti**

1\. Tas, kas turėdamas tikslą parduoti ar kitaip platinti neteisėtai gamino, perdirbo, įgijo, laikė, gabeno ar siuntė Lietuvos Respublikos tam tikrų dopingo medžiagų kontrolės įstatyme nurodytas medžiagas arba jas pardavė ar kitaip platino,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Papildyta straipsniu:_

_Nr. , 2015-05-07, paskelbta TAR 2015-05-18, i. k. 2015-07560_

**276<sup>2</sup> straipsnis. Lietuvos Respublikos tam tikrų dopingo medžiagų kontrolės įstatyme nurodytų medžiagų platinimas nepilnamečiams**

Tas, kas platino ne gydymo tikslais Lietuvos Respublikos tam tikrų dopingo medžiagų kontrolės įstatyme nurodytas medžiagas nepilnamečiams,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**276<sup>3</sup> straipsnis. Lenkimas vartoti Lietuvos Respublikos tam tikrų dopingo medžiagų kontrolės įstatyme nurodytas medžiagas**

1\. Tas, kas padėjo asmeniui įsigyti, jį vertė, lenkė ar kitaip pratino ne gydymo tikslais vartoti Lietuvos Respublikos tam tikrų dopingo medžiagų kontrolės įstatyme nurodytas medžiagas,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Tas, kas padarė šio straipsnio 1 dalyje numatytą veiką nepilnamečiui,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**276<sup>4</sup> straipsnis. Lietuvos Respublikos tam tikrų dopingo medžiagų kontrolės įstatyme nurodytų medžiagų kontrabanda**

1\. Tas, kas nepateikdamas muitinės kontrolei ar kitaip jos išvengdamas arba neturėdamas leidimo per Lietuvos Respublikos valstybės sieną gabeno ar siuntė Lietuvos Respublikos tam tikrų dopingo medžiagų kontrolės įstatyme nurodytas medžiagas turėdamas tikslą jas parduoti ar kitaip platinti,

baudžiamas bauda arba areštu, arba laisvės atėmimu iki šešerių metų.

2\. Už šiame straipsnyje numatytą veiką atsako ir juridinis asmuo.

_Papildyta straipsniu:_

_Nr. , 2023-04-27, paskelbta TAR 2023-05-04, i. k. 2023-08475_

**277 straipsnis. Kovos su epidemijomis ar užkrečiamosiomis ligomis taisyklių pažeidimas**

1\. Tas, kas būdamas medicinos įstaigos informuotas apie savo ligą ir įspėtas dėl apsaugos priemonių, kurių jis privalo laikytis bendraudamas su žmonėmis, sukėlė pavojų kitam asmeniui užsikrėsti pavojinga ar ypač pavojinga užkrečiamąja liga,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

_Straipsnio dalies pakeitimai:_

_Nr. , 2020-04-28, paskelbta TAR 2020-05-07, i. k. 2020-09790_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas pažeidė teisės aktų dėl sveikatos apsaugos reikalavimus ar užkrečiamųjų ligų profilaktikos kontrolės taisykles, jeigu dėl to išplito susirgimas ar kilo epidemija,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

_Straipsnio dalies pakeitimai:_

_Nr. , 2020-04-28, paskelbta TAR 2020-05-07, i. k. 2020-09790_

_Nr. , 2024-11-07, paskelbta TAR 2024-11-12, i. k. 2024-19686_

3\. Asmuo atsako pagal šį straipsnį tik tais atvejais, kai jame numatytos veikos yra padarytos dėl neatsargumo.

4\. Už šio straipsnio 2 dalyje numatytą veiką atsako ir juridinis asmuo.

_Straipsnio dalies pakeitimai:_

_Nr. , 2023-04-27, paskelbta TAR 2023-05-04, i. k. 2023-08475_

**277<sup>1</sup> straipsnis. Sąvokų išaiškinimas**

1\. Ypatingai saugomi laukiniai gyvūnai, augalai ir grybai yra:

1. į Lietuvos Respublikos saugomų gyvūnų, augalų ir grybų rūšių sąrašą vadovaujantis Lietuvos Respublikos saugomų gyvūnų, augalų ir grybų rūšių įstatymu įrašytų rūšių gyvūnai, augalai ir grybai;

2. Reglamento [(EB) Nr. 338/97](http://eur-lex.europa.eu/legal-content/LIT/TXT/?uri=CELEX:31997R0338&locale=lt) A ir B prieduose nurodytų rūšių gyvūnai, augalai ir grybai;

3. į Europos bendrijos svarbos gyvūnų ir augalų rūšių, kurioms reikalinga griežta apsauga, sąrašą vadovaujantis Lietuvos Respublikos saugomų gyvūnų, augalų ir grybų rūšių įstatymu įrašytų rūšių gyvūnai ir augalai;

4. į Europos bendrijos paukščių rūšių, kurių buveinėms taikomos specialios apsaugos priemonės, kad jos savo natūraliame areale būtų išsaugotos, išliktų ir veistųsi, sąrašą vadovaujantis Lietuvos Respublikos saugomų gyvūnų, augalų ir grybų rūšių įstatymu įrašytų rūšių paukščiai.

2\. Šio kodekso 270 straipsnyje nurodytos pavojingos medžiagos suprantamos taip, kaip jos apibrėžtos Lietuvos Respublikos aplinkos apsaugos įstatyme.

3\. Šio kodekso 270 straipsnyje nurodyti potencialiai pavojingi įrenginiai suprantami taip, kaip jie apibrėžti Lietuvos Respublikos potencialiai pavojingų įrenginių priežiūros įstatyme.

4\. Šio kodekso 270<sup>4</sup> straipsnyje nurodytos nepavojingosios atliekos ir pavojingosios atliekos suprantamos taip, kaip jos apibrėžtos Lietuvos Respublikos atliekų tvarkymo įstatyme.

5\. Šio kodekso 270<sup>4</sup> straipsnyje nurodytos inertinės atliekos yra atliekos, kuriose nevyksta pastebimi cheminiai, fizikiniai ar biologiniai pokyčiai, kurios netirpsta, nedega ar kitaip nereaguoja fizikiniu ar cheminiu požiūriu, nebiodegraduoja ir nesukelia kitoms medžiagoms, su kuriomis liečiasi, neigiamo poveikio, galinčio lemti aplinkos taršą ar pakenkti žmonių sveikatai.

6\. Laikoma, kad šio kodekso 270, 270<sup>4</sup> ir 271<sup>1</sup> straipsniuose nurodyta žala orui, žemei, dirvožemiui, vandeniui, gyvūnams, augalams, kitiems gyviesiems organizmams, organinėms ir neorganinėms medžiagoms ar antropogeniniams komponentams yra didelė, kai nustatoma, kad tam tikram aplinkos elementui padarytas reikšmingas neigiamas poveikis, kaip jis apibrėžiamas Lietuvos Respublikos aplinkos apsaugos įstatyme, arba bendra vienam ar keliems aplinkos elementams padarytos žalos, įvertintos pinigais, suma viršija 400 MGL.

_Straipsnio pakeitimai:_

_Nr. , 2023-07-04, paskelbta TAR 2023-07-11, i. k. 2023-14338_

**XXXIX SKYRIUS**

**NUSIKALTIMAI IR BAUDŽIAMIEJI NUSIŽENGIMAI  
TRANSPORTO EISMO SAUGUMUI**

**278 straipsnis. Transporto priemonių ar kelių, juose esančių įrenginių netinkama priežiūra ar remontas**

1\. Tas, kas netinkamai atliko geležinkelio, vandens arba oro transporto priemonių ar kelių, keliuose esančių signalizacijos ar ryšių įrenginių, dujotiekio, naftotiekio, elektros ar ryšių linijų priežiūrą ar remontą, jeigu dėl to buvo sunkiai sužalotas žmogus arba padaryta didelė turtinė žala,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas padarė šio straipsnio 1 dalyje numatytą veiką, jeigu dėl to žuvo žmogus arba buvo sunkiai sužaloti žmonės, arba padaryta labai didelė turtinė žala,

baudžiamas laisvės atėmimu iki septynerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Tas, kas padarė šio straipsnio 1 dalyje numatytą veiką, jeigu dėl to sunkių padarinių nebuvo, bet jie realiai grėsė, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

4\. Asmuo atsako pagal šio straipsnio 1 ir 2 dalis tik tais atvejais, kai jose numatytos veikos padarytos dėl neatsargumo.

5\. Šio straipsnio 3 dalyje numatyta veika yra nusikalstama ir tais atvejais, kai ji padaryta dėl neatsargumo.

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**279 straipsnis. Tarptautinių skrydžių taisyklių pažeidimas**

Orlaivio ar kito skraidymo įrenginio ekipažo narys, pažeidęs tarptautinių skrydžių taisykles įskrisdamas į Lietuvos Respubliką arba išskrisdamas iš Lietuvos Respublikos,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**280 straipsnis. Transporto priemonių ar kelių, juose esančių įrenginių sugadinimas**

1\. Tas, kas išardė ar sugadino transporto priemonę ar kelią, dujotiekį, naftotiekį, elektros ar ryšių liniją, juose esantį įrenginį, ryšių ar signalizacijos priemonę, jeigu tai grėsė sunkiais padariniais,

baudžiamas viešaisiais darbais arba bauda, arba laisvės apribojimu, arba areštu arba laisvės atėmimu iki trejų metų.

2\. Tas, kas padarė šio straipsnio 1 dalyje nurodytus veiksmus, jeigu dėl to žuvo ar buvo sunkiai sužalotas žmogus arba padaryta didelė turtinė žala,

baudžiamas laisvės atėmimu iki septynerių metų.

3\. Asmuo atsako pagal šio straipsnio 1 dalį ir tais atvejais, kai joje numatyta veika padaryta dėl neatsargumo.

4\. Asmuo atsako pagal šio straipsnio 2 dalį tik tais atvejais, kai joje numatyta veika padaryta dėl neatsargumo.

5\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**281 straipsnis. Kelių transporto eismo saugumo ar transporto priemonių eksploatavimo taisyklių pažeidimas**

1\. Tas, kas vairuodamas kelių transporto priemonę pažeidė kelių eismo saugumo ar transporto priemonės eksploatavimo taisykles, jeigu dėl to įvyko eismo įvykis, dėl kurio buvo nesunkiai sutrikdyta kito žmogaus sveikata,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

2\. Tas, kas vairavo kelių transporto priemonę būdamas neblaivus ar apsvaigęs nuo narkotinių, psichotropinių ar kitų psichiką veikiančių medžiagų ir pažeidė kelių eismo saugumo ar transporto priemonės eksploatavimo taisykles, jeigu dėl to įvyko eismo įvykis, dėl kurio buvo nesunkiai sutrikdyta kito žmogaus sveikata arba nukentėjusiam asmeniui padaryta didelė turtinė žala,

baudžiamas bauda arba laisvės apribojimu, arba areštu, arba laisvės atėmimu iki trejų metų.

3\. Tas, kas vairuodamas kelių transporto priemonę pažeidė kelių eismo saugumo ar transporto priemonės eksploatavimo taisykles, jeigu dėl to įvyko eismo įvykis, dėl kurio buvo sunkiai sutrikdyta kito žmogaus sveikata,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

4\. Tas, kas padarė šio straipsnio 3 dalyje numatytą veiką būdamas neblaivus ar apsvaigęs nuo narkotinių, psichotropinių ar kitų psichiką veikiančių medžiagų,

baudžiamas laisvės atėmimu iki šešerių metų.

5\. Tas, kas vairuodamas kelių transporto priemonę pažeidė kelių eismo saugumo ar transporto priemonės eksploatavimo taisykles, jeigu dėl to įvyko eismo įvykis, dėl kurio žuvo žmogus,

baudžiamas laisvės atėmimu iki septynerių metų.

6\. Tas, kas padarė šio straipsnio 5 dalyje numatytą veiką būdamas neblaivus ar apsvaigęs nuo narkotinių, psichotropinių ar kitų psichiką veikiančių medžiagų,

baudžiamas laisvės atėmimu nuo trejų iki dešimties metų.

7\. Asmuo atsako pagal šį straipsnį tik tais atvejais, kai šiame straipsnyje numatytos veikos yra padarytos dėl neatsargumo.

_Straipsnio pakeitimai:_

_Nr. , 2019-01-11, paskelbta TAR 2019-01-21, i. k. 2019-00859_

_Nr. , 2024-11-07, paskelbta TAR 2024-11-12, i. k. 2024-19686_

**281<sup>1</sup> straipsnis. Transporto priemonių vairavimas, kai vairuoja neblaivus asmuo**

1\. Tas, kas vairavo motorinę transporto priemonę, traktorių ar savaeigę mašiną arba mokė praktinio vairavimo būdamas neblaivus, kai jam nustatytas 1,51 ir daugiau promilių neblaivumas, arba vengė neblaivumo patikrinimo, kai jam buvo nustatyti neblaivumo požymiai, arba vartojo alkoholį po eismo įvykio iki jo aplinkybių nustatymo ir jam nustatytas 1,51 ir daugiau promilių neblaivumas,

baudžiamas bauda arba areštu, arba laisvės atėmimu iki vienerių metų.

2\. Asmuo atsako ir tais atvejais, kai šio straipsnio 1 dalyje numatytos veikos yra padarytos dėl neatsargumo.

_Papildyta straipsniu:_

_Nr. , 2019-01-11, paskelbta TAR 2019-01-21, i. k. 2019-00859_

**282 straipsnis. Transporto eismo tvarkos ar saugumo taisyklių pažeidimas**

1\. Tas, kas nevairuodamas transporto priemonės pažeidė transporto eismo tvarkos ar saugumo taisykles, jeigu dėl to žuvo žmogus arba buvo sunkiai sutrikdyta žmogaus sveikata,

baudžiamas areštu arba laisvės atėmimu iki penkerių metų.

2\. Asmuo atsako pagal šį straipsnį tik tais atvejais, kai jame numatytos veikos padarytos dėl neatsargumo.

**282<sup>1</sup> straipsnis. Sąvokų išaiškinimas**

1\. Šiame skyriuje nurodyta turtinė žala yra didelė, kai jos dydis viršija 400 MGL dydžio sumą, bet neviršija 900 MGL dydžio sumos, labai didelė, kai jos dydis viršija 900 MGL dydžio sumą.

2\. Laikoma, kad šio skyriaus 281 straipsnio 2, 4 ar 6 dalyje numatytą veiką padaręs asmuo yra neblaivus, kai jam nustatytas 0,41 ir daugiau promilių neblaivumas arba kai jis vengė neblaivumo patikrinimo ar vartojo alkoholį po eismo įvykio iki jo aplinkybių nustatymo.

3\. Šio skyriaus 281 straipsnyje nurodytos kelių transporto priemonės yra motorinės transporto priemonės, traktoriai, savaeigės mašinos ir kitos mechaninės transporto priemonės, taip pat autonominiai automobiliai.

_Papildyta straipsniu:_

_Nr. , 2023-04-27, paskelbta TAR 2023-05-04, i. k. 2023-08475_

**XL SKYRIUS**

**NUSIKALTIMAI IR BAUDŽIAMIEJI NUSIŽENGIMAI VIEŠAJAI TVARKAI**

**283 straipsnis. Riaušės**

1\. Tas, kas organizavo ar išprovokavo žmonių sambūrį viešai smurtauti, niokoti turtą ar kitaip šiurkščiai pažeisti viešąją tvarką, taip pat tas, kas riaušių metu smurtavo, niokojo turtą ar kitaip šiurkščiai pažeidė viešąją tvarką,

baudžiamas areštu arba laisvės atėmimu iki penkerių metų.

2\. Tas, kas atlikdamas šio straipsnio 1 dalyje numatytus veiksmus panaudojo šaunamąjį ginklą ar sprogmenis arba pasipriešino policininkui ar kitam viešojo administravimo funkcijas atliekančiam asmeniui,

baudžiamas laisvės atėmimu nuo vienerių iki septynerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**284 straipsnis. Viešosios tvarkos pažeidimas**

Tas, kas viešoje vietoje įžūliu elgesiu, grasinimais, piktybiškai tyčiodamasis arba vandališkais veiksmais demonstravo nepagarbą aplinkiniams ar aplinkai ir sutrikdė visuomenės rimtį ar tvarką,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Straipsnio pakeitimai:_

_Nr. , 2015-06-25, paskelbta TAR 2015-07-10, i. k. 2015-11240_

**285 straipsnis. Melagingas pranešimas apie visuomenei gresiantį pavojų ar ištikusią nelaimę**

1\. Tas, kas melagingai pranešė ar paskleidė žinią apie visuomenei, ypatingos svarbos subjektui ar valstybinės reikšmės objektui gresiantį pavojų arba didelę nelaimę, jeigu dėl to buvo iškviestos pagalbos tarnybos,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

2\. Tas, kas melagingai pranešė ar paskleidė žinią apie visuomenei, ypatingos svarbos subjektui ar valstybinės reikšmės objektui gresiantį pavojų arba didelę nelaimę, jeigu dėl to kilo žmonių sumaištis ar buvo sutrikdyta valstybinės reikšmės objekto veikla,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

3\. Tas, kas melagingai pranešė ar paskleidė žinią apie visuomenei, ypatingos svarbos subjektui ar valstybinės reikšmės objektui gresiantį pavojų arba didelę nelaimę, jeigu dėl to buvo padaryta didelė turtinė žala,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio pakeitimai:_

_Nr. , 2015-12-15, paskelbta TAR 2015-12-21, i. k. 2015-20140_

_Nr. , 2024-11-07, paskelbta TAR 2024-11-14, i. k. 2024-19821_

_Nr. , 2024-11-07, paskelbta TAR 2024-11-12, i. k. 2024-19686_

**XLI SKYRIUS**

**NUSIKALTIMAI VALSTYBĖS TARNAUTOJO AR VIEŠOJO ADMINISTRAVIMO FUNKCIJAS ATLIEKANČIO ASMENS VEIKLAI**

**286 straipsnis. Pasipriešinimas valstybės tarnautojui ar viešojo administravimo funkcijas atliekančiam asmeniui**

Tas, kas panaudodamas ar grasindamas tuoj pat panaudoti fizinį smurtą pasipriešino valstybės tarnautojui ar kitam viešojo administravimo funkcijas atliekančiam asmeniui,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**287 straipsnis. Grasinimas valstybės tarnautojui ar viešojo administravimo funkcijas atliekančiam asmeniui**

1\. Tas, kas panaudodamas psichinę prievartą reikalavo iš valstybės tarnautojo ar viešojo administravimo funkcijas atliekančio asmens atlikti veiksmus ar nuo jų susilaikyti kaltininko ar kitų asmenų naudai,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Tas, kas padarė šio straipsnio 1 dalyje numatytą veiką panaudodamas fizinį smurtą,

baudžiamas laisvės apribojimu arba areštu, arba laisvės atėmimu iki penkerių metų.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**288 straipsnis. Kišimasis į valstybės tarnautojo ar viešojo administravimo funkcijas atliekančio asmens veiklą**

Valstybės tarnautojas, visuomenės veikėjas, politinės ar visuomeninės organizacijos atstovas, kuris naudodamasis savo įtaka kišosi į valstybės tarnautojo ar viešojo administravimo funkcijas atliekančio asmens veiklą siekdamas priversti atsisakyti teisėtų veiksmų ar atlikti neteisėtus veiksmus savo ar kitų asmenų naudai,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**289 straipsnis. Valstybės tarnautojo ar viešojo administravimo funkcijas atliekančio asmens vardo pasisavinimas**

Tas, kas pasisavinęs valstybės tarnautojo ar viešojo administravimo funkcijas atliekančio asmens vardą padarė neteisėtus veiksmus,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**290 straipsnis.** _Neteko galios nuo 2016-04-01_

_Straipsnio naikinimas:_

_Nr. , 2015-06-25, paskelbta TAR 2015-07-09, i. k. 2015-11179_

**XLII SKYRIUS**

**NUSIKALTIMAI IR BAUDŽIAMIEJI NUSIŽENGIMAI VALDYMO TVARKAI**

**291 straipsnis. Neteisėtas valstybės sienos perėjimas**

1\. Tas, kas neteisėtai perėjo Lietuvos Respublikos valstybės sieną,

baudžiamas bauda arba areštu, arba laisvės atėmimu iki dvejų metų.

2\. Nuo baudžiamosios atsakomybės pagal šio straipsnio 1 dalį atleidžiamas užsienietis, kuris neteisėtai atvyko į Lietuvos Respubliką turėdamas tikslą pasinaudoti prieglobsčio teise.

3\. Užsienietis, kuris padarė šio straipsnio 1 dalyje numatytą veiką turėdamas tikslą iš Lietuvos Respublikos teritorijos neteisėtai pereiti į trečiąją valstybę, atleidžiamas nuo baudžiamosios atsakomybės pagal šio straipsnio 1 dalį, jeigu jis nustatyta tvarka išsiunčiamas į valstybę, iš kurios teritorijos neteisėtai perėjo Lietuvos Respublikos valstybės sieną, arba į valstybę, kurios pilietis jis yra.

_Straipsnio pakeitimai:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

**292 straipsnis. Neteisėtas žmonių gabenimas per valstybės sieną**

1\. Tas, kas neteisėtai per Lietuvos Respublikos valstybės sieną gabeno nuolatinės gyvenamosios vietos Lietuvos Respublikoje neturintį užsienietį arba neteisėtai valstybės sieną perėjusį tokį užsienietį gabeno ar slėpė Lietuvos Respublikos teritorijoje,

baudžiamas bauda arba areštu, arba laisvės atėmimu iki šešerių metų.

2\. Tas, kas padarė šio straipsnio 1 dalyje numatytas veikas dėl savanaudiškų paskatų,

baudžiamas bauda arba laisvės atėmimu iki aštuonerių metų.

3\. Tas, kas padarė šio straipsnio 1 ar 2 dalyje numatytas veikas, jeigu tai sukėlė pavojų asmens gyvybei,

baudžiamas laisvės atėmimu nuo dvejų iki aštuonerių metų.

4\. Tas, kas organizavo šio straipsnio 1, 2 ar 3 dalyje numatytas veikas,

baudžiamas laisvės atėmimu nuo ketverių iki dešimties metų.

5\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-61_](http://www3.lrs.lt/cgi-bin/preps2?a=248027&b=)_, 2004-12-22, Žin., 2004, Nr. 188-6995 (2004-12-31)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**292<sup>1</sup> straipsnis. Lietuvos Respublikoje nelegaliai esančių trečiųjų šalių piliečių darbas**

1\. Darbdavys ar jo įgaliotas asmuo, versliškai įdarbinęs Lietuvos Respublikoje nelegaliai esančius trečiųjų šalių piliečius arba įdarbinęs penkis ar daugiau Lietuvos Respublikoje nelegaliai esančių trečiųjų šalių piliečių, arba įdarbinęs Lietuvos Respublikoje nelegaliai esantį trečiųjų šalių pilietį ypatingai išnaudojamo darbo sąlygomis, arba įdarbinęs Lietuvos Respublikoje nelegaliai esantį trečiųjų šalių nepilnametį pilietį,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_XI-1917_](http://www3.lrs.lt/cgi-bin/preps2?a=415915&b=)_, 2011-12-23, Žin., 2012, Nr. 4-115 (2012-01-06)_

**293 straipsnis. Lietuvos Respublikos piliečių kelionių į užsienį nelegaliai ten jiems pasilikti arba palikti be pagalbos organizavimas**

1\. Tas, kas organizavo Lietuvos Respublikos piliečius ar nuolatinius gyventojus keliauti į užsienį prašytis prieglobsčio ar ten nelegaliai dirbti, ar dėl kitų priežasčių nelegaliai pasilikti užsienyje arba apgaulingai žadėdamas legalų statusą užsienyje,

baudžiamas areštu arba laisvės atėmimu iki septynerių metų.

2\. Už šiame straipsnyje numatytas veikas atsako ir juridinis asmuo.

**294 straipsnis. Savavaldžiavimas**

1\. Tas, kas nesilaikydamas įstatymų nustatytos tvarkos savavališkai vykdė ginčijamą arba pripažįstamą, bet nerealizuotą savo ar kito asmens tikrą ar tariamą teisę ir padarė didelę žalą asmens teisėms ar teisėtiems interesams,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Tas, kas savavaldžiavo panaudodamas psichinę ar fizinę prievartą nukentėjusiam ar jo artimam asmeniui,

baudžiamas laisvės apribojimu arba areštu, arba laisvės atėmimu iki penkerių metų.

3\. Už šio straipsnio 1 dalyje numatytą veiką asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, ar prokuroro reikalavimas.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**295 straipsnis. Neteisėtas techninių priemonių įrengimas ar panaudojimas informacijai rinkti**

Tas, kas neteisėtai įrengė ar panaudojo technines priemones informacijai apie valstybės, savivaldybės instituciją, įstaigą ar jų tarnautoją, politinę organizaciją ar asociaciją arba jų narį, kitą juridinį ar fizinį asmenį rinkti,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio pakeitimai:_

_Nr. , 2022-07-19, paskelbta TAR 2022-07-20, i. k. 2022-15855_

_Nr. , 2024-11-07, paskelbta TAR 2024-11-12, i. k. 2024-19686_

**296 straipsnis. Tarnybos paslapties pagrobimas ar kitoks neteisėtas įgijimas**

Tas, kas pagrobė, pirko ar kitaip neteisėtai įgijo materialų objektą, kurio turinys ar informacija apie jį yra tarnybos paslaptis, ar perdavė taip įgytą objektą ar informaciją trečiajam asmeniui, jeigu nebuvo šnipinėjimo ar padėjimo užsienio valstybei veikti prieš Lietuvos Respubliką požymių,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**297 straipsnis. Tarnybos paslapties atskleidimas**

1\. Tas, kas atskleidė informaciją, sudarančią tarnybos paslaptį, kuri jam buvo patikėta ar kurią jis sužinojo dėl savo tarnybos ar darbo, jeigu nebuvo šnipinėjimo ar padėjimo užsienio valstybei veikti prieš Lietuvos Respubliką požymių,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Šiame straipsnyje numatyta veika yra nusikalstama ir tais atvejais, kai ji padaryta dėl neatsargumo.

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**298 straipsnis.** _Neteko galios nuo 2023-06-01_

_Straipsnio naikinimas:_

_Nr. , 2023-04-27, paskelbta TAR 2023-05-04, i. k. 2023-08475_

**299 straipsnis. Pagalbos nesuteikimas susidūrus laivams**

Laivo kapitonas, nesuteikęs pagalbos susidūrus laivams, jeigu pagalbą galėjo suteikti be rimto pavojaus savo laivui, jo įgulai ir keleiviams,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**XLIII SKYRIUS**

**NUSIKALTIMAI IR BAUDŽIAMIEJI NUSIŽENGIMAI VALDYMO TVARKAI, SUSIJĘ SU DOKUMENTŲ AR MATAVIMO PRIEMONIŲ KLASTOJIMU**

**300 straipsnis. Dokumento suklastojimas ar disponavimas suklastotu dokumentu**

1\. Tas, kas pagamino netikrą dokumentą, suklastojo tikrą dokumentą arba žinomai netikrą ar žinomai suklastotą tikrą dokumentą laikė, gabeno, siuntė, panaudojo ar realizavo,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Tas, kas pagamino netikrą asmens tapatybės kortelę, pasą, vairuotojo pažymėjimą ar valstybinio socialinio draudimo pažymėjimą arba suklastojo tikrą asmens tapatybės kortelę, pasą, vairuotojo pažymėjimą ar valstybinio socialinio draudimo pažymėjimą, arba žinomai netikrą ar žinomai suklastotą tikrą asmens tapatybės kortelę, pasą, vairuotojo pažymėjimą ar valstybinio socialinio draudimo pažymėjimą laikė, gabeno, siuntė, panaudojo ar realizavo,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

3\. Tas, kas padarė šio straipsnio 1 dalyje numatytas veikas, jeigu dėl to buvo padaryta didelė žala,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

4\. Tas, kas padarė šio straipsnio 2 dalyje numatytas veikas, jeigu dėl to buvo padaryta didelė žala, arba pagamino didelį kiekį netikrų asmens tapatybės kortelių, pasų, vairuotojo pažymėjimų ar valstybinio socialinio draudimo pažymėjimų, arba suklastojo didelį kiekį tikrų asmens tapatybės kortelių, pasų, vairuotojo pažymėjimų ar valstybinio socialinio draudimo pažymėjimų, arba laikė, gabeno, siuntė, panaudojo ar realizavo didelį kiekį žinomai netikrų ar žinomai suklastotų tikrų asmens tapatybės kortelių, pasų, vairuotojo pažymėjimų ar valstybinio socialinio draudimo pažymėjimų,

baudžiamas bauda arba laisvės apribojimu, arba areštu, arba laisvės atėmimu iki šešerių metų.

5\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-511_](http://www3.lrs.lt/cgi-bin/preps2?a=270358&b=)_, 2006-01-20, Žin., 2006, Nr. 17-605 (2006-02-11)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**301 straipsnis. Antspaudo, spaudo ar blanko suklastojimas**

1\. Tas, kas suklastojo tikrą ar pagamino netikrą fizinio ar juridinio asmens antspaudą, spaudą ar griežtos atskaitomybės blanką arba pasinaudojo žinomai suklastotu antspaudu, spaudu ar blanku, arba jį realizavo,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Tas, kas šio straipsnio 1 dalyje numatytus veiksmus darė versliškai arba jeigu dėl šių veiksmų buvo sutrikdyta fizinio ar juridinio asmens veikla, arba padaryta didelė žala valstybei arba fiziniam ar juridiniam asmeniui, arba suklastojo ar laikė didelį kiekį netikrų ar suklastotų antspaudų, spaudų ar griežtos atskaitomybės blankų,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**302 straipsnis. Antspaudo, spaudo ar dokumento pagrobimas arba pagrobtojo panaudojimas**

1\. Tas, kas pagrobė ar neturėdamas teisėto pagrindo įgijo, laikė, gabeno, siuntė, panaudojo ar realizavo fizinio ar juridinio asmens antspaudą, spaudą, dokumentą ar griežtos atskaitomybės blanką,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

2\. Tas, kas šio straipsnio 1 dalyje numatytas veikas darė versliškai arba pagrobė ar neturėdamas teisėto pagrindo įgijo, laikė, gabeno, siuntė, panaudojo ar realizavo didelį kiekį fizinio ar juridinio asmens antspaudų, spaudų, dokumentų ar griežtos atskaitomybės blankų, arba jeigu buvo padaryta didelė žala valstybei arba fiziniam ar juridiniam asmeniui,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

3\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-511_](http://www3.lrs.lt/cgi-bin/preps2?a=270358&b=)_, 2006-01-20, Žin., 2006, Nr. 17-605 (2006-02-11)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**302<sup>1</sup> straipsnis. Įrangos antspaudams, spaudams, dokumentams ar griežtos atskaitomybės blankams klastoti gaminimas, laikymas, gabenimas, siuntimas ar realizavimas**

1\. Tas, kas gamino, laikė, gabeno, siuntė ar realizavo įrangą, programinę įrangą ar kitokias priemones, tiesiogiai skirtas ar pritaikytas netikriems antspaudams, spaudams, dokumentams ar griežtos atskaitomybės blankams gaminti arba tikriems antspaudams, spaudams, dokumentams ar griežtos atskaitomybės blankams klastoti,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

2\. Tas, kas šio straipsnio 1 dalyje numatytas veikas darė versliškai arba jeigu buvo padaryta didelė žala valstybei arba fiziniam ar juridiniam asmeniui,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

3\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_X-511_](http://www3.lrs.lt/cgi-bin/preps2?a=270358&b=)_, 2006-01-20, Žin., 2006, Nr. 17-605 (2006-02-11)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**303 straipsnis. Antspaudo, spaudo ar dokumento sunaikinimas, sugadinimas arba paslėpimas**

1\. Tas, kas sunaikino, sugadino ar paslėpė fizinio ar juridinio asmens antspaudą, spaudą, dokumentą ar griežtos atskaitomybės blanką, jeigu dėl to buvo padaryta didelė žala,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_XI-2198_](http://www3.lrs.lt/cgi-bin/preps2?a=429564&b=)_, 2012-06-30, Žin., 2012, Nr. 82-4276 (2012-07-13)_

**304 straipsnis. Melagingos informacijos pateikimas siekiant įgyti dokumentą**

1\. Tas, kas siekdamas gauti dokumentą ar suklastoto dokumento tikrumo patvirtinimą pateikė įstaigai ar tarnautojui melagingą informaciją, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytą veiką atsako ir juridinis asmuo.

**305 straipsnis.** _Neteko galios nuo 2020-05-01_

_Straipsnio naikinimas:_

_Nr. , 2019-11-14, paskelbta TAR 2019-11-29, i. k. 2019-19119_

**306 straipsnis. Valstybinio kontrolinio prabavimo ženklo arba Lietuvos Respublikos tarptautinėje sutartyje numatyto ar užsienio valstybės kontrolinio prabavimo ženklo įspaudo pagrobimas, suklastojimas, realizavimas ar netikro įspaudo panaudojimas**

1\. Tas, kas pagrobė, neteisėtai perdirbo, pagamino, panaudojo arba realizavo valstybinio kontrolinio prabavimo ženklo arba Lietuvos Respublikos tarptautinėje sutartyje numatyto ar užsienio valstybės kontrolinio prabavimo ženklo įspaudą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytą veiką atsako ir juridinis asmuo.

_Straipsnio pakeitimai:_

_Nr._ [_IX-2314_](http://www3.lrs.lt/cgi-bin/preps2?a=237323&b=)_, 2004-07-05, Žin., 2004, Nr. 108-4030 (2004-07-13)_

**306<sup>(1)</sup> straipsnis. Transporto priemonės identifikavimo numerių suklastojimas, neteisėtas sunaikinimas ar pakeitimas**

1\. Tas, kas suklastojo, neteisėtai sunaikino ar pakeitė transporto priemonės identifikavimo numerius,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytą veiką atsako ir juridinis asmuo.

_Kodeksas papildytas straipsniu:_

_Nr._ [_IX-1495_](http://www3.lrs.lt/cgi-bin/preps2?a=209705&b=)_, 2003-04-10, Žin., 2003, Nr. 38-1733 (2003-04-24)_

**306<sup>2</sup> straipsnis. Transporto priemonės ridos suklastojimas**

1\. Tas, kas suklastojo transporto priemonės ridą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki dvejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytą veiką atsako ir juridinis asmuo.

_Papildyta straipsniu:_

_Nr. , 2015-10-20, paskelbta TAR 2015-10-27, i. k. 2015-16936_

**XLIV SKYRIUS**

**NUSIKALTIMAI IR BAUDŽIAMIEJI NUSIŽENGIMAI DOROVEI**

**307 straipsnis. Pelnymasis iš kito asmens prostitucijos**

1\. Tas, kas turėjo pajamų iš kito asmens prostitucijos arba sąvadavo prostitucijai,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

2\. Tas, kas organizavo prostitucijai arba gabeno asmenį šio sutikimu prostitucijai į Lietuvos Respubliką ar iš Lietuvos Respublikos,

baudžiamas laisvės atėmimu iki šešerių metų.

3\. Tas, kas vadovavo prostitucijai,

baudžiamas laisvės atėmimu nuo vienerių iki septynerių metų.

4\. Tas, kas pelnėsi iš nepilnamečio asmens prostitucijos arba organizavo ar vadovavo nepilnamečio asmens prostitucijai, arba kitaip išnaudojo nepilnametį prostitucijos tikslams,

baudžiamas laisvės atėmimu nuo trejų iki dešimties metų.

5\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-711_](http://www3.lrs.lt/cgi-bin/preps2?a=279767&b=)_, 2006-06-22, Žin., 2006, Nr. 77-2961 (2006-07-14)_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**308 straipsnis. Įtraukimas į prostituciją**

1\. Tas, kas įtraukė asmenį į prostituciją,

baudžiamas bauda arba laisvės apribojimu, arba areštu, arba laisvės atėmimu iki penkerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Tas, kas įtraukė į prostituciją materialiai, dėl tarnybos ar kitaip priklausomą asmenį arba įtraukė į prostituciją asmenį panaudodamas fizinę ar psichinę prievartą ar apgaulę,

baudžiamas laisvės atėmimu nuo dvejų iki aštuonerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

3\. Tas, kas verbavo, vertė užsiimti prostitucija ar bet kokiu būdu įtraukė į prostituciją nepilnametį asmenį,

baudžiamas laisvės atėmimu nuo trejų iki dešimties metų.

4\. Už šiame straipsnyje numatytas veikas atsako ir juridinis asmuo.

_Straipsnio pakeitimai:_

_Nr._ [_X-711_](http://www3.lrs.lt/cgi-bin/preps2?a=279767&b=)_, 2006-06-22, Žin., 2006, Nr. 77-2961 (2006-07-14)_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

**308<sup>1</sup> straipsnis. Draudžiami biomedicininiai tyrimai su žmogumi ar žmogaus embrionu**

1\. Tas, kas atliko draudžiamus biomedicininius tyrimus su žmogumi ar žmogaus embrionu,

baudžiamas bauda arba laisvės apribojimu, arba areštu, arba laisvės atėmimu iki dvejų metų.

2\. Už šiame straipsnyje numatytas veikas atsako ir juridinis asmuo.

_Kodeksas papildytas straipsniu:_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Straipsnio pakeitimai:_

_Nr._ [_XI-1472_](http://www3.lrs.lt/cgi-bin/preps2?a=402516&b=)_, 2011-06-21, Žin., 2011, Nr. 81-3959 (2011-07-05)_

**309 straipsnis. Disponavimas pornografinio turinio dalykais**

1\. Tas, kas turėdamas tikslą platinti pagamino ar įsigijo arba platino pornografinio turinio dalykus,

baudžiamas viešaisiais darbais arba bauda, arba laisvės apribojimu, arba laisvės atėmimu iki vienerių metų.

2\. Tas, kas pagamino, įgijo, laikė, demonstravo, reklamavo, siūlė arba platino pornografinio turinio dalykus, kuriuose vaizduojamas vaikas arba asmuo pateikiamas kaip vaikas, arba pasinaudodamas informacinėmis ir ryšių technologijomis ar kitomis priemonėmis įgijo ar suteikė prieigą prie pornografinio turinio dalykų, kuriuose vaizduojamas vaikas arba asmuo pateikiamas kaip vaikas,

baudžiamas bauda arba laisvės apribojimu, arba areštu, arba laisvės atėmimu iki ketverių metų.

_Straipsnio dalies pakeitimai:_

_Nr. , 2016-06-16, paskelbta TAR 2016-06-27, i. k. 2016-17730_

_Nr. , 2024-11-07, paskelbta TAR 2024-11-12, i. k. 2024-19686_

3\. Tas, kas turėdamas tikslą platinti pagamino ar įsigijo arba platino didelį kiekį pornografinio turinio dalykų, kuriuose vaizduojamas mažametis vaikas,

baudžiamas laisvės atėmimu iki penkerių metų.

4\. Tas, kas demonstravo ar reklamavo pornografinio turinio dalykus, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

5\. Už šio straipsnio 1, 2 ir 3 dalyse numatytas veikas atsako ir juridinis asmuo.

_Straipsnio pakeitimai:_

_Nr._ [_IX-1992_](http://www3.lrs.lt/cgi-bin/preps2?a=226955&b=)_, 2004-01-29, Žin., 2004, Nr. 25-760 (2004-02-14)_

_Nr._ [_X-711_](http://www3.lrs.lt/cgi-bin/preps2?a=279767&b=)_, 2006-06-22, Žin., 2006, Nr. 77-2961 (2006-07-14)_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

**310 straipsnis. Žiaurus elgesys su gyvūnais**

1\. Tas, kas žiauriai elgėsi su gyvūnu, jį kankino, jeigu dėl to gyvūnas žuvo arba buvo suluošintas,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

2\. Už šiame straipsnyje numatytą veiką atsako ir juridinis asmuo.

_Straipsnio pakeitimai:_

_Nr. , 2015-06-23, paskelbta TAR 2015-07-01, i. k. 2015-10580_

**XLV SKYRIUS**

**NUSIKALTIMAI IR BAUDŽIAMIEJI NUSIŽENGIMAI MIRUSIOJO ATMINIMUI**

**311 straipsnis. Mirusiojo palaikų išniekinimas**

1\. Tas, kas neteisėtai paėmė mirusiojo palaikus ar jų dalį arba tyčiojosi iš mirusiojo palaikų, arba juos išniekino,

baudžiamas viešaisiais darbais arba laisvės apribojimu, arba areštu, arba laisvės atėmimu iki dvejų metų.

2\. Tas, kas neteisėtai atkasė kapą ir išniekino mirusiojo palaikus ar iš jų tyčiojosi arba paėmė ten buvusius daiktus,

baudžiamas viešaisiais darbais arba laisvės apribojimu, arba areštu, arba laisvės atėmimu iki trejų metų.

_Straipsnio dalies pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**312 straipsnis. Kapo ar kitos viešosios pagarbos vietos išniekinimas**

1\. Tas, kas suardė ar kitaip išniekino kapą arba suniokojo paminklą, arba išniekino kitą viešosios pagarbos vietą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki vienerių metų.

2\. Tas, kas atliko vandališkus veiksmus kapinėse ar kitoje viešosios pagarbos vietoje arba dėl rasinių, nacionalinių ar religinių motyvų išniekino kapą ar kitą viešosios pagarbos vietą,

baudžiamas viešaisiais darbais arba bauda, arba laisvės apribojimu, arba areštu, arba laisvės atėmimu iki trejų metų.

_Straipsnio pakeitimai:_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Straipsnio pakeitimai:_

_Nr. , 2024-11-07, paskelbta TAR 2024-11-12, i. k. 2024-19686_

**313 straipsnis. Mirusiojo atminimo paniekinimas**

1\. Tas, kas siekdamas paniekinti mirusįjį ar jo artimuosius sutrikdė laidotuvių rimtį, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

2\. Tas, kas viešai paskleidė apie mirusįjį melagingus prasimanymus, galinčius nulemti žmonių panieką ar pakirsti pagarbą jo atminimui, padarė baudžiamąjį nusižengimą ir

baudžiamas viešaisiais darbais arba bauda, arba laisvės apribojimu, arba areštu.

3\. Už šio straipsnio 1 ir 2 dalyse numatytas veikas asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas ar prokuroro reikalavimas.

**XLVI skyrius**

**NUSIKALTIMAI IR BAUDŽIAMIEJI NUSIŽENGIMAI KRAŠTO APSAUGOS TARNYBAI IR MOBILIZACIJAI**

_Pakeistas skyriaus pavadinimas:_

_Nr. , 2020-06-30, paskelbta TAR 2020-07-16, i. k. 2020-15865_

**314 straipsnis. Šaukimo į privalomąją karo tarnybą vengimas**

1\. Karo prievolininkas, vengęs šaukimo į privalomąją karo tarnybą sutrikdydamas savo sveikatą, simuliuodamas ligą ar sveikatos sutrikimą, suklastodamas dokumentus ar kitokia apgaule,

baudžiamas areštu arba laisvės atėmimu iki trejų metų.

2\. Karo prievolininkas, vengęs šaukimo į privalomąją karo tarnybą, jeigu nebuvo požymių, nurodytų šio straipsnio 1 dalyje, padarė baudžiamąjį nusižengimą ir

baudžiamas bauda arba areštu.

_Straipsnio pakeitimai:_

_Nr._ [_XI-1520_](http://www3.lrs.lt/cgi-bin/preps2?a=402822&b=)_, 2011-06-23, Žin., 2011, Nr. 86-4162 (2011-07-13)_

**315 straipsnis. Šaukimo į karo tarnybą karo padėties metu vengimas**

Karo prievolininkas, vengęs šaukimo į karo tarnybą karo padėties metu, baudžiamas laisvės atėmimu iki penkerių metų.

_Straipsnio pakeitimai:_

_Nr._ [_XI-1520_](http://www3.lrs.lt/cgi-bin/preps2?a=402822&b=)_, 2011-06-23, Žin., 2011, Nr. 86-4162 (2011-07-13)_

**316 straipsnis. Vengimas atlikti karo tarnybą**

1\. Karys, vengęs atlikti tikrąją karo tarnybą sutrikdydamas savo sveikatą arba simuliuodamas ligą, suklastodamas dokumentus ar kitokia apgaule,

baudžiamas laisvės atėmimu iki trejų metų.

2\. Karys, padaręs šio straipsnio 1 dalyje numatytą veiką karo padėties metu ar atlikdamas kovos užduotį, arba jeigu dėl tos veikos atsirado sunkių padarinių,

baudžiamas laisvės atėmimu nuo ketverių iki aštuonerių metų.

**316<sup>1</sup> straipsnis. Mobilizacijos ar karo padėties metu būtinų funkcijų neatlikimas**

Tas, kas būdamas įrašytas į civilinio mobilizacinio personalo rezervą mobilizacijos ar karo padėties metu vengė atlikti jam nustatytas funkcijas arba jas atliko netinkamai, jeigu dėl to atsirado sunkių padarinių,

baudžiamas bauda arba areštu, arba laisvės atėmimu iki penkerių metų.

_Papildyta straipsniu:_

_Nr. , 2020-06-30, paskelbta TAR 2020-07-16, i. k. 2020-15865_

**317 straipsnis. Įsakymo nevykdymas**

1\. Karys, neįvykdęs vado įsakymo ar atsisakęs jį vykdyti arba kitaip nepaklusęs vado įsakymui,

baudžiamas areštu arba laisvės atėmimu iki dvejų metų.

2\. Karys, padaręs šio straipsnio 1 dalyje numatytą veiką karo padėties metu ar atlikdamas kovos užduotį, arba jeigu dėl tos veikos atsirado sunkių padarinių,

baudžiamas laisvės atėmimu nuo dvejų iki šešerių metų.

3\. Karys, neįvykdęs aiškiai neteisėto vado įsakymo, baudžiamąja tvarka neatsako.

**318 straipsnis. Grasinimas vadui ar smurtas prieš jį**

1\. Karys, grasinęs smurtu vadui dėl šio karo tarnybos pareigų,

baudžiamas areštu arba laisvės atėmimu iki dvejų metų.

2\. Karys, panaudojęs fizinį smurtą prieš vadą dėl šio karo tarnybos pareigų,

baudžiamas laisvės atėmimu iki trejų metų.

3\. Karys, padaręs šio straipsnio 1 ir 2 dalyse numatytą veiką karo padėties metu ar atlikdamas kovos užduotį, arba jeigu dėl tos veikos atsirado sunkių padarinių,

baudžiamas laisvės atėmimu nuo trejų iki aštuonerių metų.

**319 straipsnis. Smurto veiksmai prieš pavaldinį**

1\. Vadas, eidamas karo tarnybos pareigas panaudojęs fizinį smurtą prieš pavaldų karį,

baudžiamas areštu arba laisvės atėmimu iki dvejų metų.

2\. Vadas, padaręs šio straipsnio 1 dalyje numatytą veiką, jeigu dėl to atsirado sunkių padarinių,

baudžiamas laisvės atėmimu nuo trejų iki aštuonerių metų.

**320 straipsnis. Kario terorizavimas**

1\. Karys, neteisėtai reikalavęs, kad kitas karys elgtųsi pagal jo nurodymą, arba panaudodamas psichinę prievartą žeminęs kitą karį,

baudžiamas areštu arba laisvės atėmimu iki dvejų metų.

2\. Karys, žeminęs ar terorizavęs kitą karį panaudodamas fizinį smurtą ar ginklą,

baudžiamas laisvės atėmimu iki penkerių metų.

3\. Karys, padaręs šio straipsnio 1 ir 2 dalyse nurodytą veiką, jeigu dėl to atsirado sunkių padarinių,

baudžiamas laisvės atėmimu nuo ketverių iki aštuonerių metų.

**321 straipsnis. Neteisėtas įsakymas ir jo vykdymas**

Karys, davęs aiškiai neteisėtą įsakymą arba vertęs kitą karį vykdyti tokį įsakymą, taip pat karys, įvykdęs aiškiai neteisėtą įsakymą, jeigu dėl to atsirado sunkių padarinių,

baudžiamas laisvės atėmimu nuo dvejų iki aštuonerių metų.

**322 straipsnis. Savavališkas pasišalinimas**

1\. Karys, savavališkai pasišalinęs iš dalinio ar tarnybos vietos arba be pateisinamų priežasčių nustatytu laiku neatvykęs į dalinį ar tarnybos vietą, jeigu pasišalinimas truko ilgiau kaip tris paras, bet ne ilgiau kaip dešimt parų,

baudžiamas areštu arba laisvės atėmimu iki dvejų metų.

2\. Karys, padaręs šio straipsnio 1 dalyje numatytą veiką karo padėties metu ar atlikdamas kovos užduotį,

baudžiamas laisvės atėmimu nuo dvejų iki aštuonerių metų.

**323 straipsnis. Dezertyravimas**

1\. Karys, pasišalinęs iš dalinio ar tarnybos vietos ilgesniam negu dešimt dienų laikui arba tiek laiko neatvykęs į dalinį ar tarnybos vietą arba nepaisant pasišalinimo trukmės tai padaręs turėdamas tikslą išvengti karo tarnybos,

baudžiamas laisvės atėmimu iki penkerių metų.

2\. Karys, padaręs šio straipsnio 1 dalyje numatytą veiką karo padėties metu ar atlikdamas kovos užduotį,

baudžiamas laisvės atėmimu nuo ketverių iki aštuonerių metų.

**324 straipsnis. Krašto apsaugos turto praradimas**

Karys, dėl aplaidumo praradęs jam tarnybos reikalams patikėtą ginklą, šaudmenis, sprogmenis, sprogstamąsias medžiagas, transporto priemonę ar kitą karo techniką,

baudžiamas areštu arba laisvės atėmimu iki trejų metų.

**325 straipsnis. Sargybų tarnybos taisyklių pažeidimas**

Karys, pažeidęs sargybų tarnybą reglamentuojančių teisės aktų reikalavimus karo padėties metu ar atlikdamas kovos užduotį, arba jeigu dėl tos veikos atsirado sunkių padarinių,

baudžiamas laisvės atėmimu iki penkerių metų.

**326 straipsnis. Valstybės sienos apsaugos tarnybos taisyklių pažeidimas**

1\. Karys, karo padėties metu atlikdamas Lietuvos Respublikos valstybės sienos apsaugos tarnybą pažeidęs šios tarnybos taisykles, jeigu dėl to atsirado sunkių padarinių,

baudžiamas laisvės atėmimu iki penkerių metų.

2\. Asmuo atsako pagal šį straipsnį tik tais atvejais, kai jame numatytos veikos padarytos dėl neatsargumo.

**327 straipsnis. Budėjimo tarnybos taisyklių pažeidimas**

1\. Karys, pažeidęs budėjimo tarnybą reglamentuojančių teisės aktų reikalavimus atlikdamas budėjimo tarnybą dalinyje (išskyrus sargybą), jeigu dėl to atsirado sunkių padarinių,

baudžiamas laisvės atėmimu iki trejų metų.

2\. Asmuo atsako pagal šį straipsnį tik tais atvejais, kai jame numatytos veikos padarytos dėl neatsargumo.

**328 straipsnis. Žūvančio karo laivo palikimas**

Karo laivo vadas, kuris paliko žūvantį karo laivą neįvykdęs visų savo pareigų,

baudžiamas laisvės atėmimu iki penkerių metų.

**329 straipsnis. Karo dalinio vėliavos praradimas ar išniekinimas**

Karys, praradęs dalinio vėliavą ar ją išniekinęs,

baudžiamas areštu arba laisvės atėmimu iki dvejų metų.

**330 straipsnis. Sąvokų išaiškinimas**

1\. Karys – Lietuvos Respublikos pilietis, atliekantis tikrąją karo tarnybą, o karo padėties metu – asmuo, kuris yra ginkluotųjų pajėgų narys.

_Straipsnio dalies pakeitimai:_

_Nr. , 2020-06-30, paskelbta TAR 2020-07-16, i. k. 2020-15865_

2\. Karo prievolininkas – karo prievolę turintis Lietuvos Respublikos pilnametis pilietis.

_Straipsnio pakeitimai:_

_Nr._ [_XI-1520_](http://www3.lrs.lt/cgi-bin/preps2?a=402822&b=)_, 2011-06-23, Žin., 2011, Nr. 86-4162 (2011-07-13)_

Lietuvos Respublikos

baudžiamojo kodekso

priedas

**ĮGYVENDINAMI EUROPOS SĄJUNGOS TEISĖS AKTAI**

1\. 1996 m. gruodžio 9 d. Tarybos reglamentas (EB) Nr. 338/97 dėl laukinės faunos ir floros rūšių apsaugos kontroliuojant jų prekybą (OL 2004 m. _specialusis leidimas_, 15 skyrius, 3 tomas, p. 136).

2\. 2000 m. gegužės 29 d. Tarybos pagrindų sprendimas 2000/383/TVR dėl apsaugos nuo padirbinėjimo griežtinimo kriminalinėmis bausmėmis ir kitokiomis sankcijomis ryšium su euro įvedimu (OL 2004 m. _specialusis leidimas_, 19 skyrius, 1 tomas, p. 187).

3. 2001 m. gruodžio 6 d. Tarybos pagrindų sprendimas 2001/888/TVR, iš dalies keičiantis Tarybos pagrindų sprendimą 2000/383/TVR dėl apsaugos nuo padirbinėjimo griežtinimo kriminalinėmis bausmėmis ir kitokiomis sankcijomis ryšium su euro įvedimu (OL 2004 m. _specialusis leidimas_, 19 skyrius, 4 tomas, p. 182).

4\. 2001 m. gegužės 28 d. Tarybos pagrindų sprendimas 2001/413/TVR, skirtas kovai su sukčiavimu negrynosiomis mokėjimo priemonėmis ir jų klastojimu (OL 2004 m. _specialusis leidimas_, 15 skyrius, 6 tomas, p. 123).

5\. 2001 m. birželio 26 d. Tarybos pagrindų sprendimas 2001/500/TVR dėl pinigų plovimo, nusikaltimo priemonių ir nusikalstamu būdu įgytų pajamų nustatymo, paieškos, įšaldymo, areštavimo ir konfiskavimo (OL 2004 m. _specialusis leidimas_, 19 skyrius, 4 tomas, p. 158).

6. _Neteko galios nuo 2018-12-12_

_Punkto naikinimas:_

_Nr. , 2018-12-04, paskelbta TAR 2018-12-11, i. k. 2018-20234_

7. 2002 m. birželio 13 d. Tarybos pagrindų sprendimas 2002/584/TVR dėl Europos arešto orderio ir perdavimo tarp valstybių narių tvarkos (OL 2004 m*. specialusis leidimas*, 19 skyrius, 6 tomas, p. 34).

8. 2002 m. liepos 19 d. Tarybos pagrindų sprendimas 2002/629/TVR dėl kovos su prekyba žmonėmis (OL 2004 m. _specialusis leidimas_, 19 skyrius, 6 tomas, p. 52).

9\. 2002 m. lapkričio 28 d. Tarybos direktyva 2002/90/EB, apibrėžianti padėjimą neteisėtai atvykti, vykti tranzitu ir apsigyventi (OL 2004 m. _specialusis leidimas_, 19 skyrius, 6 tomas, p. 64).

10\. 2002 m. lapkričio 28 d. Tarybos pagrindų sprendimas 2002/946/TVR dėl bausmių sistemos stiprinimo siekiant užkirsti kelią padėjimui neteisėtai atvykti, vykti tranzitu ir apsigyventi (OL 2004 m. _specialusis leidimas_, 19 skyrius, 6 tomas, p. 61).

11. 2003 m. liepos 22 d. Tarybos pagrindų sprendimas 2003/568/TVR dėl kovos su korupcija privačiame sektoriuje (OL 2004 m. _specialusis leidimas_, 19 skyrius, 6 tomas, p. 182).

12. 2003 m. gruodžio 22 d. Tarybos pagrindų sprendimas 2004/68/TVR dėl kovos su seksualiniu vaikų išnaudojimu ir vaikų pornografija (OL 2004 m. _specialusis leidimas_, 19 skyrius, 7 tomas, p. 10).

13. 2004 m. kovo 31 d. Europos Parlamento ir Tarybos direktyva 2004/23/EB, nustatanti žmogaus audinių ir ląstelių donorystės, įsigijimo, ištyrimo, apdorojimo, konservavimo, laikymo bei paskirstymo kokybės ir saugos standartus (OL 2004 m. _specialusis leidimas_, 15 skyrius, 8 tomas, p. 291).

14. 2004 m. spalio 25 d. Tarybos pagrindų sprendimas 2004/757/TVR, nustatantis būtiniausias nuostatas dėl nusikalstamų veikų sudėties požymių ir bausmių neteisėtos prekybos narkotikais srityje (OL 2004 L 335, p. 8).

15. 2005 m. vasario 24 d. Tarybos pagrindų sprendimas 2005/212/TVR dėl nusikalstamu būdu įgytų lėšų, nusikaltimo priemonių ir turto konfiskavimo (OL 2005 L 68, p. 49).

16\. 2005 m. liepos 12 d. Tarybos pamatinis sprendimas 2005/667/TVR dėl baudžiamosios teisės sistemos stiprinimo įgyvendinant teršimui iš laivų taikomą teisę (OL 2005 L 255, p. 164).

_Punkto pakeitimai:_

_Nr. , 2015-06-11, paskelbta TAR 2015-06-18, i. k. 2015-09697_

17. 2005 m. rugsėjo 7 d. Europos Parlamento ir Tarybos direktyva 2005/35/EB dėl taršos iš laivų ir sankcijų už pažeidimus įvedimo (OL 2005 L 255, p. 11).

_Punkto numeracijos pakeitimas:_

_Nr. , 2015-06-11, paskelbta TAR 2015-06-18, i. k. 2015-09697_

18\. 2008 m. liepos 24 d. Tarybos pagrindų sprendimas 2008/675/TVR dėl atsižvelgimo į apkaltinamuosius nuosprendžius Europos Sąjungos valstybėse narėse naujose baudžiamosiose bylose (OL 2008 L 220, p. 32).

_Punkto numeracijos pakeitimas:_

_Nr. , 2015-06-11, paskelbta TAR 2015-06-18, i. k. 2015-09697_

19\. 2008 m. spalio 24 d. Tarybos pamatinis sprendimas 2008/841/TVR dėl kovos su organizuotu nusikalstamumu (OL 2008 L 300, p. 42).

_Punkto numeracijos pakeitimas:_

_Nr. , 2015-06-11, paskelbta TAR 2015-06-18, i. k. 2015-09697_

20\. 2008 m. lapkričio 19 d. Europos Parlamento ir Tarybos direktyva 2008/99/EB dėl aplinkos apsaugos pagal baudžiamąją teisę (OL 2008 L 328, p. 28).

_Punkto numeracijos pakeitimas:_

_Nr. , 2015-06-11, paskelbta TAR 2015-06-18, i. k. 2015-09697_

21\. 2008 m. lapkričio 27 d. Tarybos pamatinis sprendimas 2008/909/TVR dėl nuosprendžių baudžiamosiose bylose tarpusavio pripažinimo principo taikymo skiriant laisvės atėmimo bausmes ar su laisvės atėmimu susijusias priemones, siekiant jas vykdyti Europos Sąjungoje (OL 2008 L 327, p. 27), iš dalies pakeistas 2009 m. vasario 26 d. Tarybos pamatiniu sprendimu 2009/299/TVR (OL 2009 L 81, p. 24)_._

_Papildyta punktu:_

_Nr. , 2014-11-13, paskelbta TAR 2014-11-21, i. k. 2014-17302_

_Punkto numeracijos pakeitimas:_

_Nr. , 2015-06-11, paskelbta TAR 2015-06-18, i. k. 2015-09697_

22\. 2008 m. lapkričio 28 d. Tarybos pagrindų sprendimas 2008/913/TVR dėl kovos su tam tikromis rasizmo ir ksenofobijos formomis bei apraiškomis baudžiamosios teisės priemonėmis (OL 2008 L 328, p. 55–58).

_Punkto numeracijos pakeitimas:_

_Nr. , 2014-11-13, paskelbta TAR 2014-11-21, i. k. 2014-17302_

_Nr. , 2015-06-11, paskelbta TAR 2015-06-18, i. k. 2015-09697_

23. _Neteko galios nuo 2018-12-12_

_Punkto naikinimas:_

_Nr. , 2018-12-04, paskelbta TAR 2018-12-11, i. k. 2018-20234_

_Punkto numeracijos pakeitimas:_

_Nr. , 2014-11-13, paskelbta TAR 2014-11-21, i. k. 2014-17302_

_Nr. , 2015-06-11, paskelbta TAR 2015-06-18, i. k. 2015-09697_

24\. 2009 m. vasario 26 d. Tarybos pamatinis sprendimas 2009/299/TVR, iš dalies keičiantis pamatinius sprendimus 2002/584/TVR, 2005/214/TVR, 2006/783/TVR, 2008/909/TVR ir 2008/947/TVR ir stiprinantis asmenų procesines teises bei skatinantis tarpusavio pripažinimo principo taikymą sprendimams, priimtiems atitinkamam asmeniui asmeniškai nedalyvavus teisminiame nagrinėjime (OL 2009 L 81, p. 24).

_Punkto numeracijos pakeitimas:_

_Nr. , 2014-11-13, paskelbta TAR 2014-11-21, i. k. 2014-17302_

_Nr. , 2015-06-11, paskelbta TAR 2015-06-18, i. k. 2015-09697_

25\. 2009 m. spalio 21 d. Europos Parlamento ir Tarybos direktyva 2009/123/EB, iš dalies keičianti Direktyvą 2005/35/EB dėl taršos iš laivų ir sankcijų už pažeidimus įvedimo (OL 2009 L 280, p. 52).

_Punkto numeracijos pakeitimas:_

_Nr. , 2014-11-13, paskelbta TAR 2014-11-21, i. k. 2014-17302_

_Nr. , 2015-06-11, paskelbta TAR 2015-06-18, i. k. 2015-09697_

26\. 2009 m. birželio 18 d. Europos Parlamento ir Tarybos direktyva 2009/52/EB, kuria numatomi sankcijų ir priemonių nelegaliai esančių trečiųjų šalių piliečių darbdaviams būtiniausi standartai (OL 2009 L 168, p. 24).

_Punkto numeracijos pakeitimas:_

_Nr. , 2014-11-13, paskelbta TAR 2014-11-21, i. k. 2014-17302_

_Nr. , 2015-06-11, paskelbta TAR 2015-06-18, i. k. 2015-09697_

27\. 2011 m. balandžio 5 d. Europos Parlamento ir Tarybos direktyva 2011/36/ES dėl prekybos žmonėmis prevencijos, kovos su ja ir aukų apsaugos, pakeičianti Tarybos pamatinį sprendimą 2002/629/TVR (OL 2011 L 101, p. 1)_._

_Punkto numeracijos pakeitimas:_

_Nr. , 2014-11-13, paskelbta TAR 2014-11-21, i. k. 2014-17302_

_Nr. , 2015-06-11, paskelbta TAR 2015-06-18, i. k. 2015-09697_

28\. 2011 m. gruodžio 13 d. Europos Parlamento ir Tarybos direktyva 2011/93/ES dėl kovos su seksualine prievarta prieš vaikus, jų seksualiniu išnaudojimu ir vaikų pornografija, kuria pakeičiamas Tarybos pamatinis sprendimas 2004/68/TVR (OL 2011 L 335, p. 1).

_Punkto numeracijos pakeitimas:_

_Nr. , 2014-11-13, paskelbta TAR 2014-11-21, i. k. 2014-17302_

_Nr. , 2015-06-11, paskelbta TAR 2015-06-18, i. k. 2015-09697_

29\. 2011 m. gruodžio 13 d. Europos Parlamento ir Tarybos direktyva 2011/99/ES dėl Europos apsaugos orderio (OL 2011 L 338, p. 2).

_Papildyta punktu:_

_Nr. , 2015-05-07, paskelbta TAR 2015-05-18, i. k. 2015-07563_

_Punkto numeracijos pakeitimas:_

_Nr. , 2015-06-11, paskelbta TAR 2015-06-18, i. k. 2015-09697_

30\. 2013 m. rugpjūčio 12 d. Europos Parlamento ir Tarybos direktyva 2013/40/ES dėl atakų prieš informacines sistemas, kuria pakeičiamas Tarybos pamatinis sprendimas 2005/222/TVR (OL 2013 L 218, p. 8).

_Papildyta punktu:_

_Nr. , 2015-06-11, paskelbta TAR 2015-06-18, i. k. 2015-09697_

31\. 2014 m. balandžio 3 d. Europos Parlamento ir Tarybos direktyva 2014/42/ES dėl nusikaltimų priemonių ir pajamų iš nusikaltimų įšaldymo ir konfiskavimo Europos Sąjungoje (OL 2014 L 127, p. 39)

_Papildyta punktu:_

_Nr. , 2016-06-16, paskelbta TAR 2016-06-27, i. k. 2016-17730_

_Punkto pakeitimai:_

_Nr. , 2016-11-10, paskelbta TAR 2016-11-16, i. k. 2016-26876_

32\. 2014 m. balandžio 16 d. Europos Parlamento ir Tarybos direktyva 2014/57/ES dėl baudžiamųjų sankcijų už manipuliavimą rinka (manipuliavimo rinka direktyva) (OL 2014 L 173, p. 179)

_Papildyta punktu:_

_Nr. , 2016-06-30, paskelbta TAR 2016-07-13, i. k. 2016-20291_

_Punkto pakeitimai:_

_Nr. , 2016-11-10, paskelbta TAR 2016-11-16, i. k. 2016-26876_

33\. 2014 m. gegužės 15 d. Europos Parlamento ir Tarybos direktyva 2014/62/ES dėl euro ir kitų valiutų apsaugos nuo padirbinėjimo baudžiamosios teisės priemonėmis, kuria pakeičiamas Tarybos pamatinis sprendimas 2000/383/TVR (OL 2014 L 151, p. 1).

_Papildyta punktu:_

_Nr. , 2016-06-30, paskelbta TAR 2016-07-13, i. k. 2016-20291_

_Punkto pakeitimai:_

_Nr. , 2016-11-10, paskelbta TAR 2016-11-16, i. k. 2016-26876_

34\. 2016 m. gegužės 11 d. Europos Parlamento ir Tarybos direktyva (ES) 2016/800 dėl procesinių garantijų vaikams, kurie baudžiamajame procese yra įtariamieji ar kaltinamieji.

_Papildyta straipsnio dalimi:_

_Nr. , 2024-03-21, paskelbta TAR 2024-03-26, i. k. 2024-05374_

35\. 2017 m. kovo 15 d. Europos Parlamento ir Tarybos direktyva (ES) 2017/541 dėl kovos su terorizmu, pakeičianti Tarybos pamatinį sprendimą 2002/475/TVR ir iš dalies keičianti Tarybos sprendimą 2005/671/TVR (OL 2017 L 88, p. 6).

_Papildyta punktu:_

_Nr. , 2018-12-04, paskelbta TAR 2018-12-11, i. k. 2018-20234_

_Punkto numeracijos pakeitimas:_

_Nr. , 2024-03-21, paskelbta TAR 2024-03-26, i. k. 2024-05374_

36\. 2017 m. liepos 5 d. Europos Parlamento ir Tarybos direktyva (ES) 2017/1371 dėl kovos su Sąjungos finansiniams interesams kenkiančiu sukčiavimu baudžiamosios teisės priemonėmis (OL 2017 L 198, p. 29).

_Papildyta punktu:_

_Nr. , 2019-07-16, paskelbta TAR 2019-07-26, i. k. 2019-12378_

_Punkto numeracijos pakeitimas:_

_Nr. , 2024-03-21, paskelbta TAR 2024-03-26, i. k. 2024-05374_

37\. 2018 m. spalio 23 d. Europos Parlamento ir Tarybos direktyva (ES) 2018/1673 dėl kovos su pinigų plovimu baudžiamosios teisės priemonėmis (OL 2018 L 284, p. 22).

_Papildyta punktu:_

_Nr. , 2020-11-05, paskelbta TAR 2020-11-18, i. k. 2020-24234_

_Punkto numeracijos pakeitimas:_

_Nr. , 2024-03-21, paskelbta TAR 2024-03-26, i. k. 2024-05374_

38\. 2019 m. balandžio 17 d. Europos Parlamento ir Tarybos direktyva (ES) 2019/713 dėl kovos su sukčiavimu negrynosiomis mokėjimo priemonėmis ir jų klastojimu, kuria pakeičiamas Tarybos pamatinis sprendimas 2001/413/TVR (OL 2019 L 123, p. 18).

_Papildyta punktu:_

_Nr. , 2020-11-05, paskelbta TAR 2020-11-18, i. k. 2020-24234_

_Punkto numeracijos pakeitimas:_

_Nr. , 2024-03-21, paskelbta TAR 2024-03-26, i. k. 2024-05374_

39\. 2022 m. gruodžio 14 d. Europos Parlamento ir Tarybos direktyva (ES) 2022/2557 dėl ypatingos svarbos subjektų atsparumo, kuria panaikinama Tarybos direktyva 2008/114/EB.

_Papildyta straipsnio dalimi:_

_Nr. , 2024-11-07, paskelbta TAR 2024-11-14, i. k. 2024-19821_

39\. 2023 m. spalio 4 d. Europos Parlamento ir Tarybos direktyva [(ES) 2023/2123](http://eur-lex.europa.eu/legal-content/LIT/TXT/?uri=CELEX:32023L2123&locale=lt), kuria iš dalies keičiamas Tarybos sprendimas [2005/671](http://eur-lex.europa.eu/legal-content/LIT/TXT/?uri=CELEX:32005D0671&locale=lt)/TVR dėl jo suderinimo su Sąjungos asmens duomenų apsaugos taisyklėmis.

_Papildyta straipsnio dalimi:_

_Nr. , 2024-11-07, paskelbta TAR 2024-11-12, i. k. 2024-19686_

_Kodeksas papildytas priedu:_

_Nr._ [_IX-2169_](http://www3.lrs.lt/cgi-bin/preps2?a=232220&b=)_, 2004-04-27, Žin., 2004, Nr. 72-2492 (2004-04-30)_

_Priedo pakeitimai:_

_Nr._ [_X-61_](http://www3.lrs.lt/cgi-bin/preps2?a=248027&b=)_, 2004-12-22, Žin., 2004, Nr. 188-6995 (2004-12-31)_

_Nr._ [_X-272_](http://www3.lrs.lt/cgi-bin/preps2?a=258888&b=)_, 2005-06-23, Žin., 2005, Nr. 81-2945 (2005-06-30)_

_Nr._ [_X-711_](http://www3.lrs.lt/cgi-bin/preps2?a=279767&b=)_, 2006-06-22, Žin., 2006, Nr. 77-2961 (2006-07-14)_

_Nr._ [_X-1233_](http://www3.lrs.lt/cgi-bin/preps2?a=301997&b=)_, 2007-06-28, Žin., 2007, Nr. 81-3309 (2007-07-21)_

_Nr._ [_X-1527_](http://www3.lrs.lt/cgi-bin/preps2?a=320405&b=)_, 2008-05-08, Žin., 2008, Nr. 59-2200 (2008-05-24)_

_Nr._ [_XI-579_](http://www3.lrs.lt/cgi-bin/preps2?a=361988&b=)_, 2009-12-17, Žin., 2010, Nr. 1-1 (2010-01-05)_

_Nr._ [_XI-901_](http://www3.lrs.lt/cgi-bin/preps2?a=375951&b=)_, 2010-06-15, Žin., 2010, Nr. 75-3792 (2010-06-29)_

_Nr._ [_XI-1901_](http://www3.lrs.lt/cgi-bin/preps2?a=415778&b=)_, 2011-12-22, Žin., 2011, Nr. 163-7777 (2011-12-31)_

_Nr._ [_XI-1917_](http://www3.lrs.lt/cgi-bin/preps2?a=415915&b=)_, 2011-12-23, Žin., 2012, Nr. 4-115 (2012-01-06)_

_Nr._ [_XI-2198_](http://www3.lrs.lt/cgi-bin/preps2?a=429564&b=)_, 2012-06-30, Žin., 2012, Nr. 82-4276 (2012-07-13)_

_Nr._ [_XII-345_](http://www3.lrs.lt/cgi-bin/preps2?a=450198&b=)_, 2013-05-30, Žin., 2013, Nr. 62-3057 (2013-06-12)_

_Nr._ [_XII-776_](http://www3.lrs.lt/cgi-bin/preps2?a=467421&b=)_, 2014-03-13, paskelbta TAR 2014-03-24, i. k. 2014-03404_

**Pakeitimai:**

1.

Lietuvos Respublikos Seimas, Įstatymas

Nr. [IX-1168](http://www3.lrs.lt/cgi-bin/preps2?a=193744&b=), 2002-10-31, Žin., 2002, Nr. 112-4973 (2002-11-22)

BAUDŽIAMOJO KODEKSO PATVIRTINIMO IR ĮSIGALIOJIMO ĮSTATYMO 2 STRAIPSNIO PAKEITIMO ĮSTATYMAS

2.

Lietuvos Respublikos Seimas, Įstatymas

Nr. [IX-1495](http://www3.lrs.lt/cgi-bin/preps2?a=209705&b=), 2003-04-10, Žin., 2003, Nr. 38-1733 (2003-04-24)

BAUDŽIAMOJO KODEKSO, PATVIRTINTO 2000 M. RUGSĖJO 26 D. ĮSTATYMU NR. VIII-1968, 4, 7, 9, 23, 25, 37, 39, 44, 46, 47, 48, 51, 61, 62, 65, 67, 74, 75, 90, 92, 95, 97, 102, 105, 118, 119, 143, 175, 178, 186, 187, 188, 189, 199, 202, 212, 213, 215, 227, 249, 250, 251, 257, 260, 263, 272, 281, 291 STRAIPSNIŲ PAKEITIMO IR PAPILDYMO BEI KODEKSO PAPILDYMO 39(1) IR 306(1) STRAIPSNIAIS ĮSTATYMAS

Šis Įstatymas įsigalioja nuo 2003 m. gegužės 1 d.

**Šio Įstatymo atitaisymas skelbtas:** Žin., 2003, Nr. 39 (2003-04-25)

3.

Lietuvos Respublikos Seimas, Įstatymas

Nr. [IX-1706](http://www3.lrs.lt/cgi-bin/preps2?a=215815&b=), 2003-07-04, Žin., 2003, Nr. 74-3423 (2003-07-25)

BAUDŽIAMOJO KODEKSO 139, 140, 176, 180, 181, 190, 201, 212, 249, 281 STRAIPSNIŲ PAKEITIMO IR PAPILDYMO ĮSTATYMAS

**Šio Įstatymo atitaisymas skelbtas:** Žin., 2003, Nr. 76 (2003-08-01)

4.

Lietuvos Respublikos Seimas, Įstatymas

Nr. [IX-1992](http://www3.lrs.lt/cgi-bin/preps2?a=226955&b=), 2004-01-29, Žin., 2004, Nr. 25-760 (2004-02-14)

BAUDŽIAMOJO KODEKSO 13, 162, 191, 196, 197, 203, 206, 216, 219, 221, 309 STRAIPSNIŲ PAKEITIMO IR PAPILDYMO BEI KODEKSO PAPILDYMO 198(1) IR 198(2) STRAIPSNIAIS ĮSTATYMAS

5.

Lietuvos Respublikos Seimas, Įstatymas

Nr. [IX-2093](http://www3.lrs.lt/cgi-bin/preps2?a=230464&b=), 2004-03-30, Žin., 2004, Nr. 54-1835 (2004-04-15)

BAUDŽIAMOJO KODEKSO 233, 235 STRAIPSNIŲ PAPILDYMO IR PAKEITIMO ĮSTATYMAS

6.

Lietuvos Respublikos Seimas, Įstatymas

Nr. [IX-2169](http://www3.lrs.lt/cgi-bin/preps2?a=232220&b=), 2004-04-27, Žin., 2004, Nr. 72-2492 (2004-04-30)

BAUDŽIAMOJO KODEKSO 1 STRAIPSNIO PAPILDYMO BEI KODEKSO PAPILDYMO 9(1), 123(1) STRAIPSNIAIS IR PRIEDU ĮSTATYMAS

Šis Įstatymas įsigalioja nuo Lietuvos Respublikos įstojimo į Europos Sąjungą dienos.

7.

Lietuvos Respublikos Seimas, Įstatymas

Nr. [IX-2314](http://www3.lrs.lt/cgi-bin/preps2?a=237323&b=), 2004-07-05, Žin., 2004, Nr. 108-4030 (2004-07-13)

BAUDŽIAMOJO KODEKSO 20, 42, 63, 67, 68, 72, 75, 77, 82, 90, 91, 92, 95, 97, 128, 144, 148, 150, 178, 182, 194, 195, 201, 204, 205, 210, 211, 212, 220, 221, 222, 223, 230, 236, 246, 248, 260, 263, 287, 306 STRAIPSNIŲ PAKEITIMO IR PAPILDYMO BEI KODEKSO PAPILDYMO 228(1) STRAIPSNIU ĮSTATYMAS

Asmenims, kuriems baudos ar arešto bausmės vykdymas atidėtas pagal Lietuvos Respublikos baudžiamojo kodekso 75 ar 92 straipsnius, nustatyti įpareigojimai vykdomi ir po šio įstatymo įsigaliojimo iki bausmės vykdymo atidėjimo termino pabaigos. Galutinį sprendimą pasibaigus bausmės vykdymo atidėjimo terminui teismas priima vadovaudamasis Lietuvos Respublikos baudžiamojo kodekso 3, 75 ir 92 straipsniais.

8.

Lietuvos Respublikos Seimas, Įstatymas

Nr. [IX-2512](http://www3.lrs.lt/cgi-bin/preps2?a=245115&b=), 2004-10-28, Žin., 2004, Nr. 166-6061 (2004-11-16)

BAUDŽIAMOJO KODEKSO XXXVI SKYRIAUS PAVADINIMO PAKEITIMO IR KODEKSO PAPILDYMO 253(1) STRAIPSNIU ĮSTATYMAS

9.

Lietuvos Respublikos Seimas, Įstatymas

Nr. [IX-2570](http://www3.lrs.lt/cgi-bin/preps2?a=245885&b=), 2004-11-11, Žin., 2004, Nr. 171-6318 (2004-11-26)

BAUDŽIAMOJO KODEKSO PAPILDYMO 250(1) STRAIPSNIU ĮSTATYMAS

10.

Lietuvos Respublikos Seimas, Įstatymas

Nr. [X-61](http://www3.lrs.lt/cgi-bin/preps2?a=248027&b=), 2004-12-22, Žin., 2004, Nr. 188-6995 (2004-12-31)

BAUDŽIAMOJO KODEKSO 292 STRAIPSNIO PAKEITIMO IR PRIEDO PAPILDYMO ĮSTATYMAS

11.

Lietuvos Respublikos Seimas, Įstatymas

Nr. [X-272](http://www3.lrs.lt/cgi-bin/preps2?a=258888&b=), 2005-06-23, Žin., 2005, Nr. 81-2945 (2005-06-30)

BAUDŽIAMOJO KODEKSO 48, 60, 145, 147, 157, 212, 213, 214, 215, 226, 249, 251, 252, 256, 267, 270, 272, 274, 280 STRAIPSNIŲ IR PRIEDO PAKEITIMO BEI PAPILDYMO IR KODEKSO PAPILDYMO 147(1), 199(1), 199(2), 267(1), 270(1), 308(1) STRAIPSNIAIS ĮSTATYMAS

Šio įstatymo 1 ir 2 straipsniai įsigalioja nuo 2005 m. liepos 1 d.

12.

Lietuvos Respublikos Seimas, Įstatymas

Nr. [X-511](http://www3.lrs.lt/cgi-bin/preps2?a=270358&b=), 2006-01-20, Žin., 2006, Nr. 17-605 (2006-02-11)

BAUDŽIAMOJO KODEKSO 300, 302 STRAIPSNIŲ PAKEITIMO IR KODEKSO PAPILDYMO 302(1) STRAIPSNIU ĮSTATYMAS

13.

Lietuvos Respublikos Seimas, Įstatymas

Nr. [X-711](http://www3.lrs.lt/cgi-bin/preps2?a=279767&b=), 2006-06-22, Žin., 2006, Nr. 77-2961 (2006-07-14)

BAUDŽIAMOJO KODEKSO 149, 150, 151, 162, 260, 265, 266, 307, 308, 309 STRAIPSNIŲ IR PRIEDO PAKEITIMO BEI PAPILDYMO IR KODEKSO PAPILDYMO 151(1) STRAIPSNIU ĮSTATYMAS

14.

Lietuvos Respublikos Seimas, Įstatymas

Nr. [X-970](http://www3.lrs.lt/cgi-bin/preps2?a=289443&b=), 2006-12-12, Žin., 2006, Nr. 141-5401 (2006-12-28)

BAUDŽIAMOJO KODEKSO IR BAUDŽIAMOJO PROCESO KODEKSO PAKEITIMO ĮSTATYMAS

15.

Lietuvos Respublikos Seimas, Įstatymas

Nr. [X-1233](http://www3.lrs.lt/cgi-bin/preps2?a=301997&b=), 2007-06-28, Žin., 2007, Nr. 81-3309 (2007-07-21)

BAUDŽIAMOJO KODEKSO 7, 38, 47, 63, 66, 70, 75, 82, 93, 129, 166, 167, 172, 178, 180, 181, 182, 183, 184, 185, 189, 194, 196, 197, 198, 198(1), 198(2), 199, 202, 213, 214, 215, 225, 227, 228, 231, 233, 235, 252, 256, 257, 262, 284, 285, 312 STRAIPSNIŲ, PRIEDO PAKEITIMO IR PAPILDYMO, XXVI, XXX SKYRIŲ PAVADINIMŲ PAKEITIMO IR KODEKSO PAPILDYMO 256(1), 257(1) STRAIPSNIAIS ĮSTATYMAS

16.

Lietuvos Respublikos Seimas, Įstatymas

Nr. [X-1433](http://www3.lrs.lt/cgi-bin/preps2?a=313962&b=), 2008-01-18, Žin., 2008, Nr. 15-516 (2008-02-05)

BAUDŽIAMOJO KODEKSO 109 STRAIPSNIO PAKEITIMO ĮSTATYMAS

17.

Lietuvos Respublikos Seimas, Įstatymas

Nr. [X-1527](http://www3.lrs.lt/cgi-bin/preps2?a=320405&b=), 2008-05-08, Žin., 2008, Nr. 59-2200 (2008-05-24)

BAUDŽIAMOJO KODEKSO 129, 135, 138 STRAIPSNIŲ IR PRIEDO PAKEITIMO ĮSTATYMAS

18.

Lietuvos Respublikos Seimas, Įstatymas

Nr. [X-1597](http://www3.lrs.lt/cgi-bin/preps2?a=323071&b=), 2008-06-12, Žin., 2008, Nr. 73-2796 (2008-06-27)

BAUDŽIAMOJO KODEKSO 42, 67, 129, 135, 138 STRAIPSNIŲ PAKEITIMO IR PAPILDYMO BEI KODEKSO PAPILDYMO 72(1), 72(2) STRAIPSNIAIS ĮSTATYMAS

19.

Lietuvos Respublikos Seimas, Įstatymas

Nr. [XI-303](http://www3.lrs.lt/cgi-bin/preps2?a=347281&b=), 2009-06-16, Žin., 2009, Nr. 77-3168 (2009-06-30)

BAUDŽIAMOJO KODEKSO 60, 129, 135 IR 138 STRAIPSNIŲ PAPILDYMO ĮSTATYMAS

20.

Lietuvos Respublikos Seimas, Įstatymas

Nr. [XI-330](http://www3.lrs.lt/cgi-bin/preps2?a=349515&b=), 2009-07-09, Žin., 2009, Nr. 87-3663 (2009-07-23)

BAUDŽIAMOJO KODEKSO 170, 191, 192 STRAIPSNIŲ PAKEITIMO IR PAPILDYMO IR KODEKSO PAPILDYMO 170(1) STRAIPSNIU ĮSTATYMAS

22.

Lietuvos Respublikos Seimas, Įstatymas

Nr. [XI-521](http://www3.lrs.lt/cgi-bin/preps2?a=359953&b=), 2009-12-03, Žin., 2009, Nr. 146-6484 (2009-12-10)

BAUDŽIAMOJO KODEKSO 235 STRAIPSNIO PAKEITIMO ĮSTATYMAS

23.

Lietuvos Respublikos Seimas, Įstatymas

Nr. [XI-579](http://www3.lrs.lt/cgi-bin/preps2?a=361988&b=), 2009-12-17, Žin., 2010, Nr. 1-1 (2010-01-05)

BAUDŽIAMOJO KODEKSO 272, 274 STRAIPSNIŲ IR PRIEDO PAKEITIMO IR PAPILDYMO, KODEKSO PAPILDYMO 277(1) STRAIPSNIU ĮSTATYMAS

**Šio įstatymo** [**atitaisymas**](http://www3.lrs.lt/pls/inter/dokpaieska.showdoc_l?p_id=386206&p_query=&p_tr2=) **skelbtas: Žin., 2010, Nr. 2 (2010-01-07)**

24.

Lietuvos Respublikos Seimas, Įstatymas

Nr. [XI-677](http://www3.lrs.lt/cgi-bin/preps2?a=365360&b=), 2010-02-11, Žin., 2010, Nr. 20-927 (2010-02-18)

BAUDŽIAMOJO KODEKSO 38 STRAIPSNIO PAKEITIMO ĮSTATYMAS

25.

Lietuvos Respublikos Seimas, Įstatymas

Nr. [XI-742](http://www3.lrs.lt/cgi-bin/preps2?a=369669&b=), 2010-04-13, Žin., 2010, Nr. 48-2292 (2010-04-27)

BAUDŽIAMOJO KODEKSO 46 STRAIPSNIO PAKEITIMO ĮSTATYMAS

Šis įstatymas įsigalioja 2010 m. liepos 1 d.

26.

Lietuvos Respublikos Seimas, Įstatymas

Nr. [XI-901](http://www3.lrs.lt/cgi-bin/preps2?a=375951&b=), 2010-06-15, Žin., 2010, Nr. 75-3792 (2010-06-29)

BAUDŽIAMOJO KODEKSO 95 STRAIPSNIO PAKEITIMO BEI PAPILDYMO, KODEKSO PAPILDYMO 170(2) STRAIPSNIU IR KODEKSO PRIEDO PAPILDYMO ĮSTATYMAS

27.

Lietuvos Respublikos Seimas, Įstatymas

Nr. [XI-994](http://www3.lrs.lt/cgi-bin/preps2?a=377911&b=), 2010-07-02, Žin., 2010, Nr. 84-4403 (2010-07-15)

BAUDŽIAMOJO KODEKSO PAPILDYMO 271(1) STRAIPSNIU ĮSTATYMAS

28.

Lietuvos Respublikos Seimas, Įstatymas

Nr. [XI-974](http://www3.lrs.lt/cgi-bin/preps2?a=377646&b=), 2010-06-30, Žin., 2010, Nr. 86-4527 (2010-07-20)

BAUDŽIAMOJO KODEKSO 266, 269 STRAIPSNIŲ PAKEITIMO IR PAPILDYMO ĮSTATYMAS

29.

Lietuvos Respublikos Seimas, Įstatymas

Nr. [XI-976](http://www3.lrs.lt/cgi-bin/preps2?a=377649&b=), 2010-06-30, Žin., 2010, Nr. 86-4528 (2010-07-20)

BAUDŽIAMOJO KODEKSO 235 STRAIPSNIO PAKEITIMO ĮSTATYMAS

30.

Lietuvos Respublikos Seimas, Įstatymas

Nr. [XI-989](http://www3.lrs.lt/cgi-bin/preps2?a=377767&b=), 2010-07-02, Žin., 2010, Nr. 86-4540 (2010-07-20)

BAUDŽIAMOJO KODEKSO 151(1), 153 STRAIPSNIŲ PAPILDYMO IR PAKEITIMO ĮSTATYMAS

31.

Lietuvos Respublikos Seimas, Įstatymas

Nr. [XI-1199](http://www3.lrs.lt/cgi-bin/preps2?a=388230&b=), 2010-12-02, Žin., 2010, Nr. 145-7439 (2010-12-11)

BAUDŽIAMOJO KODEKSO 3, 67, 72, 190 STRAIPSNIŲ PAKEITIMO IR PAPILDYMO IR KODEKSO PAPILDYMO 72(3), 189(1) STRAIPSNIAIS ĮSTATYMAS

Šio įstatymo 4 straipsnyje išdėstytame Baudžiamojo kodekso 72<sup>3</sup> straipsnyje numatytas išplėstinis turto konfiskavimas taikomas tik turtui, kurį baudžiamajame įstatyme uždraustą veiką padaręs asmuo įgijo po šio įstatymo įsigaliojimo.

Pagal šio įstatymo 5 straipsnyje išdėstytą Baudžiamojo kodekso 189<sup>1</sup> straipsnį baudžiamojon atsakomybėn traukiami tik asmenys, kurie Baudžiamojo kodekso 189<sup>1</sup> straipsnyje nustatytus požymius atitinkantį turtą turi po šio įstatymo įsigaliojimo.

32.

Lietuvos Respublikos Seimas, Įstatymas

Nr. [XI-1291](http://www3.lrs.lt/cgi-bin/preps2?a=394926&b=), 2011-03-22, Žin., 2011, Nr. 38-1805 (2011-03-31)

BAUDŽIAMOJO KODEKSO 3, 7, 95, 100, 101, 102, 103, 105, 106, 109, 111 STRAIPSNIŲ PAKEITIMO IR PAPILDYMO, 104 STRAIPSNIO PRIPAŽINIMO NETEKUSIU GALIOS IR KODEKSO PAPILDYMO 113(1) STRAIPSNIU ĮSTATYMAS

33.

Lietuvos Respublikos Seimas, Įstatymas

Nr. [XI-1350](http://www3.lrs.lt/cgi-bin/preps2?a=397236&b=), 2011-04-21, Žin., 2011, Nr. 49-2374 (2011-04-28)

BAUDŽIAMOJO KODEKSO 47 STRAIPSNIO PAKEITIMO ĮSTATYMAS

34.

Lietuvos Respublikos Seimas, Įstatymas

Nr. [XI-1472](http://www3.lrs.lt/cgi-bin/preps2?a=402516&b=), 2011-06-21, Žin., 2011, Nr. 81-3959 (2011-07-05)

BAUDŽIAMOJO KODEKSO 7, 42, 67, 68, 74, 123(1), 125, 126, 134, 142, 144, 176, 177, 204, 205, 210, 211, 213, 220, 223, 225, 226, 227, 228, 228(1), 229, 230, 253(1), 255, 257, 263, 268, 278, 281, 297, 308(1) STRAIPSNIŲ PAKEITIMO IR PAPILDYMO, KODEKSO PAPILDYMO 68(1), 68(2) STRAIPSNIAIS IR 44, 45 STRAIPSNIŲ PRIPAŽINIMO NETEKUSIAIS GALIOS ĮSTATYMAS

35.

Lietuvos Respublikos Seimas, Įstatymas

Nr. [XI-1520](http://www3.lrs.lt/cgi-bin/preps2?a=402822&b=), 2011-06-23, Žin., 2011, Nr. 86-4162 (2011-07-13)

BAUDŽIAMOJO KODEKSO 314, 315 IR 330 STRAIPSNIŲ PAKEITIMO ĮSTATYMAS

Šis įstatymas įsigalioja 2011 m. rugsėjo 1 d.

36.

Lietuvos Respublikos Seimas, Įstatymas

Nr. [XI-1901](http://www3.lrs.lt/cgi-bin/preps2?a=415778&b=), 2011-12-22, Žin., 2011, Nr. 163-7777 (2011-12-31)

BAUDŽIAMOJO KODEKSO 7, 256, 270, 270(1), 271, 277(1) STRAIPSNIŲ PAKEITIMO, KODEKSO PRIEDO PAPILDYMO IR KODEKSO PAPILDYMO 270(2) STRAIPSNIU ĮSTATYMAS

Šis įstatymas įsigalioja 2012 m. sausio 1 d.

37.

Lietuvos Respublikos Seimas, Įstatymas

Nr. [XI-1917](http://www3.lrs.lt/cgi-bin/preps2?a=415915&b=), 2011-12-23, Žin., 2012, Nr. 4-115 (2012-01-06)

BAUDŽIAMOJO KODEKSO PAPILDYMO 292(1) STRAIPSNIU IR KODEKSO PRIEDO PAPILDYMO ĮSTATYMAS

38.

Lietuvos Respublikos Seimas, Įstatymas

Nr. [XI-1861](http://www3.lrs.lt/cgi-bin/preps2?a=415895&b=), 2011-12-22, Žin., 2012, Nr. 5-138 (2012-01-07)

BAUDŽIAMOJO KODEKSO 48, 64, 67, 75, 82, 87, 92 STRAIPSNIŲ PAKEITIMO IR 77, 94 STRAIPSNIŲ PRIPAŽINIMO NETEKUSIAIS GALIOS ĮSTATYMAS

Šis įstatymas įsigalioja 2012 m. liepos 1 d.

39.

Lietuvos Respublikos Seimas, Įstatymas

Nr. [XI-2105](http://www3.lrs.lt/cgi-bin/preps2?a=428499&b=), 2012-06-21, Žin., 2012, Nr. 78-4027 (2012-07-04)

BAUDŽIAMOJO KODEKSO 201 IR 212 STRAIPSNIŲ PAKEITIMO ĮSTATYMAS

Šis įstatymas įsigalioja 2012 m. rugsėjo 1 d.

40.

Lietuvos Respublikos Seimas, Įstatymas

Nr. [XI-2198](http://www3.lrs.lt/cgi-bin/preps2?a=429564&b=), 2012-06-30, Žin., 2012, Nr. 82-4276 (2012-07-13)

BAUDŽIAMOJO KODEKSO 147, 147(1), 157, 303 STRAIPSNIŲ IR PRIEDO PAKEITIMO IR PAPILDYMO IR KODEKSO PAPILDYMO 147(2) STRAIPSNIU ĮSTATYMAS

41.

Lietuvos Respublikos Seimas, Įstatymas

Nr. [XI-2241](http://www3.lrs.lt/cgi-bin/preps2?a=434533&b=), 2012-10-02, Žin., 2012, Nr. 122-6100 (2012-10-20)

BAUDŽIAMOJO KODEKSO 32 IR 248 STRAIPSNIŲ PAKEITIMO ĮSTATYMAS

Šis įstatymas įsigalioja 2013 m. sausio 1 d.

42.

Lietuvos Respublikos Seimas, Įstatymas

Nr. [XI-2393](http://www3.lrs.lt/cgi-bin/preps2?a=436955&b=), 2012-11-08, Žin., 2012, Nr. 133-6759 (2012-11-17)

BAUDŽIAMOJO KODEKSO 172, 173, 174, 175 STRAIPSNIŲ PAKEITIMO IR PAPILDYMO ĮSTATYMAS

Šis įstatymas įsigalioja 2013 m. sausio 1 d.

43.

Lietuvos Respublikos Seimas, Įstatymas

Nr. [XII-345](http://www3.lrs.lt/cgi-bin/preps2?a=450198&b=), 2013-05-30, Žin., 2013, Nr. 62-3057 (2013-06-12)

BAUDŽIAMOJO KODEKSO 9(1) STRAIPSNIO IR KODEKSO PRIEDO PAKEITIMO IR PAPILDYMO ĮSTATYMAS

Šis įstatymas įsigalioja 2013 m. liepos 1 d.

44.

Lietuvos Respublikos Seimas, Įstatymas

Nr. [XII-497](http://www3.lrs.lt/cgi-bin/preps2?a=453252&b=), 2013-07-02, Žin., 2013, Nr. 75-3768 (2013-07-13)

BAUDŽIAMOJO KODEKSO 7, 25, 250, 250(1), 251 STRAIPSNIŲ IR PRIEDO PAKEITIMO IR PAPILDYMO IR KODEKSO PAPILDYMO 249(1), 250(2), 250(3), 250(4), 250(5), 252(1) STRAIPSNIAIS ĮSTATYMAS

45.

Lietuvos Respublikos Seimas, Įstatymas

Nr. [XII-499](http://www3.lrs.lt/cgi-bin/preps2?a=453254&b=), 2013-07-02, Žin., 2013, Nr. 75-3770 (2013-07-13)

BAUDŽIAMOJO KODEKSO PAPILDYMO 64(1) STRAIPSNIU ĮSTATYMAS

46.

Lietuvos Respublikos Seimas, Įstatymas

Nr. [XII-500](http://www3.lrs.lt/cgi-bin/preps2?a=453255&b=), 2013-07-02, Žin., 2013, Nr. 75-3771 (2013-07-13)

BAUDŽIAMOJO KODEKSO 178 IR 187 STRAIPSNIŲ PAKEITIMO ĮSTATYMAS

47.

Lietuvos Respublikos Seimas, Įstatymas

Nr. [XII-501](http://www3.lrs.lt/cgi-bin/preps2?a=453256&b=), 2013-07-02, Žin., 2013, Nr. 75-3772 (2013-07-13)

BAUDŽIAMOJO KODEKSO 140, 145, 148, 149, 150, 151, 165 STRAIPSNIŲ PAKEITIMO IR PAPILDYMO ĮSTATYMAS

48.

Lietuvos Respublikos Seimas, Įstatymas

Nr. [XII-702](http://www3.lrs.lt/cgi-bin/preps2?a=463436&b=), 2013-12-19, paskelbta TAR 2014-01-07, i. k. 2014-00068

LIETUVOS RESPUBLIKOS BAUDŽIAMOJO KODEKSO 7 IR 216 STRAIPSNIŲ PAKEITIMO IR KODEKSO PAPILDYMO 224(1) STRAIPSNIU ĮSTATYMAS

49.

Lietuvos Respublikos Seimas, Įstatymas

Nr. [XII-776](http://www3.lrs.lt/cgi-bin/preps2?a=467421&b=), 2014-03-13, paskelbta TAR 2014-03-24, i. k. 2014-03404

LIETUVOS RESPUBLIKOS BAUDŽIAMOJO KODEKSO 7, 8, 27, 60, 95, 97, 151, 151-1, 153, 162, 307, 308, 309 STRAIPSNIŲ IR PRIEDO PAKEITIMO IR KODEKSO PAPILDYMO 100-1, 100-2, 152-1, 251-1 STRAIPSNIAIS

50.

Lietuvos Respublikos Seimas, Įstatymas

Nr. [XII-892](http://www3.lrs.lt/cgi-bin/preps2?a=471248&b=), 2014-05-15, paskelbta TAR 2014-05-21, i. k. 2014-05569

LIETUVOS RESPUBLIKOS BAUDŽIAMOJO KODEKSO 95 STRAIPSNIO PAKEITIMO ĮSTATYMAS

Konstitucinio Teismo nutarimai:

1.

Lietuvos Respublikos Konstitucinis Teismas, Nutarimas

Nr. [KT11-N4/2014](http://www3.lrs.lt/pls/inter/dokpaieska.showdoc_l?p_id=467552&p_tr2=2), 2014-03-18, paskelbta TAR 2014-03-19, i. k. 2014-03226

DĖL LIETUVOS RESPUBLIKOS BAUDŽIAMOJO KODEKSO KAI KURIŲ NUOSTATŲ, SUSIJUSIŲ SU BAUDŽIAMĄJA ATSAKOMYBE UŽ GENOCIDĄ, ATITIKTIES LIETUVOS RESPUBLIKOS KONSTITUCIJAI

**Pakeitimai:**

1.

Lietuvos Respublikos Seimas, Įstatymas

Nr. , 2014-12-18, paskelbta TAR 2014-12-31, i. k. 2014-21142

Lietuvos Respublikos baudžiamojo kodekso 190 straipsnio pakeitimo įstatymas

2.

Lietuvos Respublikos Seimas, Įstatymas

Nr. , 2014-12-09, paskelbta TAR 2014-12-18, i. k. 2014-19925

Lietuvos Respublikos baudžiamojo kodekso 9 straipsnio pakeitimo įstatymas

3.

Lietuvos Respublikos Seimas, Įstatymas

Nr. , 2015-03-19, paskelbta TAR 2015-03-23, i. k. 2015-04087

Lietuvos Respublikos baudžiamojo kodekso 27, 38, 39, 55, 56, 60, 62, 75, 179 ir 187 straipsnių pakeitimo įstatymas

4.

Lietuvos Respublikos Seimas, Įstatymas

Nr. , 2014-11-13, paskelbta TAR 2014-11-21, i. k. 2014-17302

Lietuvos Respublikos baudžiamojo kodekso 9-1 straipsnio ir Kodekso priedo pakeitimo įstatymas

5.

Lietuvos Respublikos Seimas, Įstatymas

Nr. , 2015-04-23, paskelbta TAR 2015-04-30, i. k. 2015-06588

Lietuvos Respublikos baudžiamojo kodekso 140 straipsnio pakeitimo įstatymas

6.

Lietuvos Respublikos Seimas, Įstatymas

Nr. , 2015-05-07, paskelbta TAR 2015-05-18, i. k. 2015-07563

Lietuvos Respublikos baudžiamojo kodekso 42, 67, 72-1 straipsnių ir priedo pakeitimo įstatymas

7.

Lietuvos Respublikos Seimas, Įstatymas

Nr. , 2015-06-11, paskelbta TAR 2015-06-18, i. k. 2015-09697

Lietuvos Respublikos baudžiamojo kodekso 7, 196, 197, 198-1, 198-2 straipsnių ir priedo pakeitimo ir Kodekso papildymo 270-3 straipsniu įstatymas

8.

Lietuvos Respublikos Seimas, Įstatymas

Nr. , 2015-06-25, paskelbta TAR 2015-07-09, i. k. 2015-11179

Lietuvos Respublikos baudžiamojo kodekso 155 ir 290 straipsnių pripažinimo netekusiais galios įstatymas

9.

Lietuvos Respublikos Seimas, Įstatymas

Nr. , 2015-06-23, paskelbta TAR 2015-07-01, i. k. 2015-10580

Lietuvos Respublikos baudžiamojo kodekso 310 straipsnio pakeitimo įstatymas

10.

Lietuvos Respublikos Seimas, Įstatymas

Nr. , 2015-10-20, paskelbta TAR 2015-10-27, i. k. 2015-16936

Lietuvos Respublikos baudžiamojo kodekso papildymo 306-2 straipsniu įstatymas

11.

Lietuvos Respublikos Seimas, Įstatymas

Nr. , 2015-11-19, paskelbta TAR 2015-11-25, i. k. 2015-18711

Lietuvos Respublikos baudžiamojo kodekso 226, 227 ir 230 straipsnių pakeitimo įstatymas

12.

Lietuvos Respublikos Seimas, Įstatymas

Nr. , 2015-05-07, paskelbta TAR 2015-05-18, i. k. 2015-07560

Lietuvos Respublikos baudžiamojo kodekso 160, 199 straipsnių pakeitimo ir Kodekso papildymo 276-1, 276-2, 276-3 straipsniais įstatymas

13.

Lietuvos Respublikos Seimas, Įstatymas

Nr. , 2015-06-25, paskelbta TAR 2015-07-10, i. k. 2015-11240

Lietuvos Respublikos baudžiamojo kodekso 47, 176, 220, 221, 272, 273, 281, 284 straipsnių pakeitimo įstatymas

14.

Lietuvos Respublikos Seimas, Įstatymas

Nr. , 2015-12-15, paskelbta TAR 2015-12-21, i. k. 2015-20140

Lietuvos Respublikos baudžiamojo kodekso 285 straipsnio pakeitimo įstatymas

15.

Lietuvos Respublikos Seimas, Įstatymas

Nr. , 2016-03-25, paskelbta TAR 2016-03-29, i. k. 2016-06428

Lietuvos Respublikos baudžiamojo kodekso 47, 176, 220, 221, 272, 273, 281, 284 straipsnių pakeitimo įstatymo Nr. XII-1871 9 straipsnio pakeitimo įstatymas

16.

Lietuvos Respublikos Seimas, Įstatymas

Nr. , 2016-05-12, paskelbta TAR 2016-05-24, i. k. 2016-13906

Lietuvos Respublikos baudžiamojo kodekso 147 ir 157 straipsnių pakeitimo įstatymas

17.

Lietuvos Respublikos Seimas, Įstatymas

Nr. , 2016-06-16, paskelbta TAR 2016-06-27, i. k. 2016-17730

Lietuvos Respublikos baudžiamojo kodekso 198-2, 309 straipsnių ir priedo pakeitimo įstatymas

18.

Lietuvos Respublikos Seimas, Įstatymas

Nr. , 2016-06-30, paskelbta TAR 2016-07-13, i. k. 2016-20291

Lietuvos Respublikos baudžiamojo kodekso 7, 213, 217, 218, 224-1 straipsnių ir priedo pakeitimo įstatymas

19.

Lietuvos Respublikos Seimas, Įstatymas

Nr. , 2016-11-10, paskelbta TAR 2016-11-16, i. k. 2016-26876

Lietuvos Respublikos baudžiamojo kodekso 20, 225, 226, 227, 230 straipsnių ir priedo pakeitimo įstatymas

20.

Lietuvos Respublikos Seimas, Įstatymas

Nr. , 2016-06-30, paskelbta TAR 2016-07-13, i. k. 2016-20302

Lietuvos Respublikos baudžiamojo kodekso papildymo 182-1 straipsniu įstatymas

21.

Lietuvos Respublikos Seimas, Įstatymas

Nr. , 2017-05-04, paskelbta TAR 2017-05-11, i. k. 2017-08023

Lietuvos Respublikos baudžiamojo kodekso 250-4, 250-5, 252-1 straipsnių pakeitimo ir Kodekso papildymo 250-6 straipsniu įstatymas

22.

Lietuvos Respublikos Seimas, Įstatymas

Nr. , 2017-05-04, paskelbta TAR 2017-05-11, i. k. 2017-08026

Lietuvos Respublikos baudžiamojo kodekso 169, 170 ir 170-1 straipsnių pakeitimo įstatymas

23.

Lietuvos Respublikos Seimas, Įstatymas

Nr. , 2017-06-01, paskelbta TAR 2017-06-02, i. k. 2017-09472

Lietuvos Respublikos baudžiamojo kodekso 20, 225, 227 ir 230 straipsnių pakeitimo įstatymas

24.

Lietuvos Respublikos Seimas, Įstatymas

Nr. , 2017-09-28, paskelbta TAR 2017-10-05, i. k. 2017-15859

Lietuvos Respublikos baudžiamojo kodekso 43, 47, 54, 62, 63, 64, 68-1, 68-2, 71, 75, 90, 226 ir 227 straipsnių pakeitimo įstatymas

25.

Lietuvos Respublikos Seimas, Įstatymas

Nr. , 2017-11-21, paskelbta TAR 2017-11-28, i. k. 2017-18856

Lietuvos Respublikos baudžiamojo kodekso 220 ir 221 straipsnių pakeitimo įstatymas

26.

Lietuvos Respublikos Seimas, Įstatymas

Nr. , 2018-06-30, paskelbta TAR 2018-07-11, i. k. 2018-11777

Lietuvos Respublikos baudžiamojo kodekso 172 straipsnio pakeitimo įstatymas

27.

Lietuvos Respublikos Seimas, Įstatymas

Nr. , 2017-12-21, paskelbta TAR 2017-12-29, i. k. 2017-21692

Lietuvos Respublikos baudžiamojo kodekso 48 straipsnio pakeitimo įstatymas

28.

Lietuvos Respublikos Seimas, Įstatymas

Nr. , 2018-12-04, paskelbta TAR 2018-12-11, i. k. 2018-20234

Lietuvos Respublikos baudžiamojo kodekso 178, 180, 181, 196, 197, 250, 250-3, 252-1 straipsnių ir priedo pakeitimo įstatymas

29.

Lietuvos Respublikos Seimas, Įstatymas

Nr. , 2018-12-20, paskelbta TAR 2018-12-28, i. k. 2018-21859

Lietuvos Respublikos baudžiamojo kodekso 199, 199-1, 199-2 ir 200 straipsnių pakeitimo įstatymas

30.

Lietuvos Respublikos Seimas, Įstatymas

Nr. , 2018-12-20, paskelbta TAR 2018-12-28, i. k. 2018-21873

Lietuvos Respublikos baudžiamojo kodekso papildymo 39-2 straipsniu įstatymas

31.

Lietuvos Respublikos Seimas, Įstatymas

Nr. , 2019-01-11, paskelbta TAR 2019-01-21, i. k. 2019-00859

Lietuvos Respublikos baudžiamojo kodekso 68, 281 straipsnių pakeitimo ir Kodekso papildymo 281-1 straipsniu įstatymas

32.

Lietuvos Respublikos Seimas, Įstatymas

Nr. , 2019-03-21, paskelbta TAR 2019-04-02, i. k. 2019-05331

Lietuvos Respublikos baudžiamojo kodekso 51 ir 97 straipsnių pakeitimo įstatymas

33.

Lietuvos Respublikos Seimas, Įstatymas

Nr. , 2019-06-27, paskelbta TAR 2019-07-05, i. k. 2019-11177

Lietuvos Respublikos baudžiamojo kodekso 42, 43, 46, 47, 48, 49, 50, 51, 55, 67, 70, 71, 74, 75, 85, 92 ir 243 straipsnių pakeitimo įstatymas

34.

Lietuvos Respublikos Seimas, Įstatymas

Nr. , 2019-07-16, paskelbta TAR 2019-07-26, i. k. 2019-12378

Lietuvos Respublikos baudžiamojo kodekso 8, 95, 205, 206, 207 straipsnių ir priedo pakeitimo ir Kodekso papildymo 100-3 straipsniu įstatymas

35.

Lietuvos Respublikos Seimas, Įstatymas

Nr. , 2019-11-07, paskelbta TAR 2019-11-11, i. k. 2019-18050

Lietuvos Respublikos baudžiamojo kodekso 79 straipsnio pakeitimo įstatymas

36.

Lietuvos Respublikos Seimas, Įstatymas

Nr. , 2019-11-28, paskelbta TAR 2019-12-10, i. k. 2019-19871

Lietuvos Respublikos baudžiamojo kodekso XXVI skyriaus pavadinimo pakeitimo ir Kodekso papildymo 175-1 straipsniu įstatymas

37.

Lietuvos Respublikos Seimas, Įstatymas

Nr. , 2019-11-14, paskelbta TAR 2019-11-29, i. k. 2019-19119

Lietuvos Respublikos baudžiamojo kodekso 305 straipsnio pripažinimo netekusiu galios įstatymas

38.

Lietuvos Respublikos Seimas, Įstatymas

Nr. , 2019-11-28, paskelbta TAR 2019-12-10, i. k. 2019-19866

Lietuvos Respublikos baudžiamojo kodekso 270 straipsnio pakeitimo įstatymas

39.

Lietuvos Respublikos Seimas, Įstatymas

Nr. , 2020-04-28, paskelbta TAR 2020-05-07, i. k. 2020-09790

Lietuvos Respublikos baudžiamojo kodekso 277 straipsnio pakeitimo įstatymas

40.

Lietuvos Respublikos Seimas, Įstatymas

Nr. , 2020-11-05, paskelbta TAR 2020-11-18, i. k. 2020-24234

Lietuvos Respublikos baudžiamojo kodekso 60, 147-1, 151-1, 189, 214, 218, 224-1 straipsnių ir priedo pakeitimo įstatymas

41.

Lietuvos Respublikos Seimas, Įstatymas

Nr. , 2020-06-30, paskelbta TAR 2020-07-16, i. k. 2020-15865

Lietuvos Respublikos baudžiamojo kodekso XLVI skyriaus pavadinimo, 330 straipsnio pakeitimo ir Kodekso papildymo 316-1 straipsniu įstatymas

42.

Lietuvos Respublikos Seimas, Įstatymas

Nr. , 2020-11-05, paskelbta TAR 2020-11-18, i. k. 2020-24238

Lietuvos Respublikos baudžiamojo kodekso 42, 67 straipsnių pakeitimo ir Kodekso papildymo 72-4 straipsniu įstatymas

43.

Lietuvos Respublikos Seimas, Įstatymas

Nr. , 2021-05-27, paskelbta TAR 2021-06-09, i. k. 2021-13176

Lietuvos Respublikos baudžiamojo kodekso 71 straipsnio pakeitimo įstatymas

44.

Lietuvos Respublikos Seimas, Įstatymas

Nr. , 2021-10-14, paskelbta TAR 2021-10-22, i. k. 2021-22115

Lietuvos Respublikos baudžiamojo kodekso XX skyriaus pavadinimo pakeitimo ir Kodekso papildymo 148-1 straipsniu įstatymas

45.

Lietuvos Respublikos Seimas, Įstatymas

Nr. , 2021-11-23, paskelbta TAR 2021-12-03, i. k. 2021-25127

Lietuvos Respublikos baudžiamojo kodekso 189 ir 216 straipsnių pakeitimo įstatymas

46.

Lietuvos Respublikos Seimas, Įstatymas

Nr. , 2021-11-23, paskelbta TAR 2021-12-03, i. k. 2021-25119

Lietuvos Respublikos baudžiamojo kodekso 222 ir 223 straipsnių pakeitimo įstatymas

47.

Lietuvos Respublikos Seimas, Įstatymas

Nr. , 2022-04-28, paskelbta TAR 2022-05-04, i. k. 2022-09434

Lietuvos Respublikos baudžiamojo kodekso 60, 129, 135, 138, 169, 170, 170-1 ir 170-2 straipsnių pakeitimo įstatymas

48.

Lietuvos Respublikos Seimas, Įstatymas

Nr. , 2022-05-24, paskelbta TAR 2022-06-01, i. k. 2022-11875

Lietuvos Respublikos baudžiamojo kodekso 9-1, 118 ir 119 straipsnių pakeitimo įstatymas

49.

Lietuvos Respublikos Seimas, Įstatymas

Nr. , 2022-07-19, paskelbta TAR 2022-07-20, i. k. 2022-15855

Lietuvos Respublikos baudžiamojo kodekso XXVI skyriaus pavadinimo, 175-1 ir 295 straipsnių pakeitimo įstatymas

50.

Lietuvos Respublikos Seimas, Įstatymas

Nr. , 2022-10-11, paskelbta TAR 2022-10-19, i. k. 2022-21166

Lietuvos Respublikos baudžiamojo kodekso 250, 251 ir 252 straipsnių pakeitimo įstatymas

51.

Lietuvos Respublikos Seimas, Įstatymas

Nr. , 2022-10-10, paskelbta TAR 2022-10-19, i. k. 2022-21163

Lietuvos Respublikos baudžiamojo kodekso 68 straipsnio pakeitimo įstatymas

52.

Lietuvos Respublikos Seimas, Įstatymas

Nr. , 2022-06-28, paskelbta TAR 2022-07-15, i. k. 2022-15557

Lietuvos Respublikos baudžiamojo kodekso 51, 67, 72-4 ir 82 straipsnių pakeitimo įstatymas

53.

Lietuvos Respublikos Seimas, Įstatymas

Nr. , 2022-12-22, paskelbta TAR 2022-12-30, i. k. 2022-27570

Lietuvos Respublikos baudžiamojo kodekso XXII skyriaus pavadinimo ir 154 straipsnio pakeitimo įstatymas

54.

Lietuvos Respublikos Seimas, Įstatymas

Nr. , 2023-03-30, paskelbta TAR 2023-04-05, i. k. 2023-06473

Lietuvos Respublikos baudžiamojo kodekso 123-1 straipsnio pakeitimo įstatymas

55.

Lietuvos Respublikos Seimas, Įstatymas

Nr. , 2023-04-27, paskelbta TAR 2023-05-04, i. k. 2023-08475

Lietuvos Respublikos baudžiamojo kodekso 141, 156, 176, 178, 180, 181, 182, 183, 184, 189-1, 190, 192, 195, 196, 197, 199, 199-1, 199-2, 200, 201, 203, 204, 206, 207, 208, 209, 212, 219, 220, 221, 222, 223, 224, 224-1, 246, 248, 253, 255, 256, 267, 267-1, 277, 281 straipsnių ir XXIX skyriaus pavadinimo pakeitimo, Kodekso papildymo 253-2, 256-2, 260-1, 266-1, 267-2, 267-3, 276-4, 282-1 straipsniais ir 186, 298 straipsnių pripažinimo netekusiais galios įstatymas

56.

Lietuvos Respublikos Seimas, Įstatymas

Nr. , 2023-06-01, paskelbta TAR 2023-06-07, i. k. 2023-11217

Lietuvos Respublikos baudžiamojo kodekso 191, 192, 193 ir 194 straipsnių pakeitimo įstatymas

57.

Lietuvos Respublikos Seimas, Įstatymas

Nr. , 2023-06-22, paskelbta TAR 2023-07-05, i. k. 2023-13986

Lietuvos Respublikos baudžiamojo kodekso 100-1, 100-3 ir 113-1 straipsnių pakeitimo įstatymas

58.

Lietuvos Respublikos Seimas, Įstatymas

Nr. , 2023-10-10, paskelbta TAR 2023-10-25, i. k. 2023-20768

Lietuvos Respublikos baudžiamojo kodekso 68-1 straipsnio pakeitimo ir 68-2 straipsnio pripažinimo netekusiu galios įstatymas

59.

Lietuvos Respublikos Seimas, Įstatymas

Nr. , 2023-07-04, paskelbta TAR 2023-07-11, i. k. 2023-14338

Lietuvos Respublikos baudžiamojo kodekso 270, 271-1, 277-1 straipsnių pakeitimo ir Kodekso papildymo 270-4 straipsniu įstatymas

60.

Lietuvos Respublikos Seimas, Įstatymas

Nr. , 2024-03-14, paskelbta TAR 2024-03-15, i. k. 2024-04809

Lietuvos Respublikos baudžiamojo kodekso 24, 25, 32, 39-1, 249-1, 250-2, 250-4, 250-6 ir 252-1 straipsnių pakeitimo įstatymas

61.

Lietuvos Respublikos Seimas, Įstatymas

Nr. , 2024-03-21, paskelbta TAR 2024-03-26, i. k. 2024-05374

Lietuvos Respublikos baudžiamojo kodekso priedo pakeitimo įstatymas

62.

Lietuvos Respublikos Seimas, Įstatymas

Nr. , 2024-04-25, paskelbta TAR 2024-05-02, i. k. 2024-08214

Lietuvos Respublikos baudžiamojo kodekso 5, 7, 8, 18, 25, 27, 37, 38, 39, 40, 42, 43, 47, 48, 51, 52, 54, 59, 61, 62, 63, 64, 65, 66, 67, 69, 70, 72-2, 74, 75, 76, 82, 84, 85, 87, 89, 90, 92, 93, 97, 243, 244 straipsnių pakeitimo ir Kodekso papildymo 5-1, 40-1, 58-1, 72-5, 72-6, 72-7, 72-8 straipsniais įstatymas

63.

Lietuvos Respublikos Seimas, Įstatymas

Nr. , 2024-06-06, paskelbta TAR 2024-06-13, i. k. 2024-10821

Lietuvos Respublikos baudžiamojo kodekso 114, 118, 119, 120 ir 121 straipsnių pakeitimo įstatymas

64.

Lietuvos Respublikos Seimas, Įstatymas

Nr. , 2024-06-13, paskelbta TAR 2024-06-26, i. k. 2024-11573

Lietuvos Respublikos baudžiamojo kodekso 316, 330 straipsnių pakeitimo ir Kodekso papildymo 314-1 straipsniu įstatymas

65.

Lietuvos Respublikos Seimas, Įstatymas

Nr. , 2024-06-27, paskelbta TAR 2024-07-05, i. k. 2024-12639

Lietuvos Respublikos baudžiamojo kodekso 182-1 straipsnio pakeitimo įstatymas

66.

Lietuvos Respublikos Seimas, Įstatymas

Nr. , 2024-10-15, paskelbta TAR 2024-10-23, i. k. 2024-18357

Lietuvos Respublikos baudžiamojo kodekso 5, 7, 8, 18, 25, 27, 37, 38, 39, 40, 42, 43, 47, 48, 51, 52, 54, 59, 61, 62, 63, 64, 65, 66, 67, 69, 70, 72-2, 74, 75, 76, 82, 84, 85, 87, 89, 90, 92, 93, 97, 243, 244 straipsnių pakeitimo ir Kodekso papildymo 5-1, 40-1, 58-1, 72-5, 72-6, 72-7, 72-8 straipsniais įstatymo Nr. XIV-2573 50 straipsnio pakeitimo įstatymas

67.

Lietuvos Respublikos Seimas, Įstatymas

Nr. , 2024-11-07, paskelbta TAR 2024-11-12, i. k. 2024-19689

Lietuvos Respublikos baudžiamojo kodekso 9-1 straipsnio pakeitimo įstatymas

68.

Lietuvos Respublikos Seimas, Įstatymas

Nr. , 2024-11-07, paskelbta TAR 2024-11-14, i. k. 2024-19821

Lietuvos Respublikos baudžiamojo kodekso 285 straipsnio ir priedo pakeitimo įstatymas

69.

Lietuvos Respublikos Seimas, Įstatymas

Nr. , 2024-11-07, paskelbta TAR 2024-11-12, i. k. 2024-19686

Lietuvos Respublikos baudžiamojo kodekso 3, 60, 99, 100, 100-1, 100-2, 100-3, 103, 107, 108, 109, 123, 124, 125, 126, 127, 128, 129, 131, 132, 134, 135, 136, 137, 138, 139, 140, 142, 143, 145, 146, 147, 147-1, 147-2, 148, 149, 150, 151, 151-1, 152, 152-1, 156, 157, 159, 160, 161, 162, 169, 170, 170-1, 170-2, 172, 173, 174, 175, 176, 178, 180, 181, 182-1, 185, 188, 189, 189-1, 191, 192, 193, 194, 196, 197, 198, 198-1, 198-2, 202, 206, 207, 208, 209, 210, 213, 214, 215, 217, 218, 224, 229, 231, 232, 233, 234, 236, 238, 249-1, 250, 250-2, 250-4, 250-5, 251, 256, 256-1, 257, 257-1, 258, 259, 262, 265, 267, 267-1, 267-2, 267-3, 268, 270, 270-2, 270-3, 273, 274, 275, 276, 276-1, 276-2, 276-3, 277, 278, 279, 280, 281, 283, 285, 286, 287, 288, 289, 292, 292-1, 294, 295, 296, 297, 299, 300, 301, 302, 302-1, 303, 304, 306, 306-1, 306-2, 307, 308, 309, 310, 311, 312 straipsnių ir priedo pakeitimo įstatymas
